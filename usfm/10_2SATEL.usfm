\id 2SA
\ide UTF-8
\rem Copyright Information: Creative Commons Attribution-ShareAlike 4.0 License
\h సమూయేలు రెండవ గ్రంథము
\toc1 సమూయేలు రెండవ గ్రంథము
\toc2 సమూయేలు రెండవ గ్రంథము
\mt1 2 Samuel
\mt1 సమూయేలు రెండవ గ్రంథము
\c 1
\p
\v 1 దావీదు అమాలేకీయులను హతముచేసి తిరిగి వచ్చెను. సౌలు మృతినొందిన తరువాత అతడు సిక్లగులో రెండు దినములుండెను.
\v 2 మూడవ దినమున బట్టలు చింపుకొని తలమీద బుగ్గిపోసికొనిన యొకడు సౌలునొద్దనున్న దండువారిలోనుండి వచ్చెను.
\v 3 అతడు దావీదును దర్శించి నేలను సాగిలపడి నమస్కారము చేయగా దావీదు--నీ వెక్కడనుండి వచ్చితివని యడిగెను. అందుకు వాడు--ఇశ్రాయేలీయుల సైన్యములోనుండి నేను తప్పించుకొని వచ్చితిననెను.
\v 4 --జరిగిన సంగతులేవో నాతో చెప్పుమని దావీదు సెలవియ్యగా వాడు--జనులు యుద్ధమందు నిలువలేక పారిపోయిరి. అనేకులు పడి చచ్చిరి, సౌలును అతని కుమారుడైన యోనాతానును మరణమైరి అనెను.
\v 5 --సౌలును అతని కుమారుడైన యోనాతానును మరణమైరని నీకేలాగు తెలిసినదో నాకు వివరముగా తెలియజేయుమని దావీదు వాని నడుగగా వాడిట్లనెను
\v 6 -- గిల్బోవ పర్వతమునకు నేను అకస్మాత్తుగా వచ్చినప్పుడు సౌలు తన యీటెమీద ఆనుకొని యుండెను.
\v 7 అతడు రథములును రౌతులును తనను వెనువెంట తగులుచుండుట చూచి వెనుక తిరిగి నన్ను కనుగొని పిలిచెను. అందుకు--చిత్తము నా యేలినవాడా అని నేనంటిని.
\v 8 --నీవెవడవని అతడు నన్నడుగగా--నేను అమాలేకీయుడనని చెప్పితిని.
\v 9 అతడు--నా ప్రాణము ఇంక నాలో ఉన్నదిగాని తల త్రిప్పుచేత నేను బహు బాధపడుచున్నాను ; నీవు నా దగ్గెర నిలువబడి నన్ను చంపుమని సెలవియ్యగా,
\v 10 ఈలాగు పడినతరువాత అతడు బ్రదుకడని నేను నిశ్చయించుకొని అతనిదగ్గర నిలిచి అతని చంపితిని; తరువాత అతని తలమిాదనున్న కిరీటమును హస్తకంకణములను తీసికొని నా యేలినవాడవైన నీయొద్దకు వాటిని తెచ్చియున్నాను అనెను.
\v 11 దావీదు ఆ వార్త విని తన వస్త్రములు చింపుకొనెను. అతనియొద్ద నున్న వారందరును ఆలాగున చేసి
\v 12 సౌలును యోనాతానును యెహోవా జనులును ఇశ్రాయేలు ఇంటివారును యుద్ధములో కూలిరని వారిని గూర్చి దుఃఖపడుచు ఏడ్చుచు సాయంత్రమువరకు ఉపవాసముండిరి.
\v 13 తరువాత దావీదు -- నీవెక్కడ నుండి వచ్చితివని ఆ వార్త తెచ్చినవాని నడుగగా వాడు-- నేను ఇశ్రాయేలు దేశమున నివసించు అమాలేకీయుడగు ఒకని కుమారుడననెను.
\v 14-16 అందుకు దావీదు--భయపడక యెహోవా అభిషేకించినవానిని చంపుటకు నీవేల అతని మీద చెయ్యి ఎత్తితివి? యెహోవా అభిషేకించినవానిని నేను చంపితినని నీవు చెప్పితివే; నీ నోటి మాటయే నీమీద సాక్ష్యము గనుక నీ ప్రాణమునకు నీవే ఉత్తరవాదివని వానితో చెప్పి తనవారిలో ఒకని పిలిచి--నీవు పోయి వాని చంపుమనగా అతడు వాని కొట్టి చంపెను.
\p
\v 17-18 యూదావారికి అభ్యాసము చేయవలెనని దావీదు సౌలునుగూర్చియు అతని కుమారుడైన యోనాతానును గూర్చియు ధనుర్గీతమొకటి చేసి దానిబట్టి విలాపము సలిపెను. అది యాషారు గ్రంథమందు లిఖింపబడి యున్నది. ఎట్లనగా--
\q1
\v 19 ఇశ్రాయేలూ, నీకు భూషణమగువారు
\q1 నీ ఉన్నత స్థలములమీద హతులైరి
\q1 అహహా బలాఢ్యులు పడిపోయిరి.
\q1
\v 20 ఫిలిష్తీయుల కుమార్తెలు సంతోషింపకుండునట్లు
\q1 సున్నతిలేనివారి కుమార్తెలు జయమని చెప్పకుండునట్లు
\q1 ఈ సమాచారము గాతులో తెలియజేయకుడి
\q1 అష్కెలోను వీధులలో ప్రకటన చేయకుడి.
\q1
\v 21 గిల్బోవ పర్వతములారా
\q1 నిష్‍ప్రయోజనములని బలాఢ్యులు మీమీద అవమానమొందిరి
\q1 వారు బల్లెములను పారవేసిరి.
\q1 తైలముచేత అభిషేకింపబడని వారిదైనట్టు
\q1 సౌలు ఒల్లెములను పారవేయబడెను.
\q1 మీమీద మంచైనను వర్షమైనను
\q1 ప్రథమ ఫలార్పణకు తగిన పైరుగల చేలైనను
\q1 లేకపోవును గాక.
\q1
\v 22 హతుల రక్తము ఒలికింపకుండ
\q1 బలాఢ్యుల క్రొవ్వును పట్టకుండ
\q1 యోనాతాను విల్లు వెనుకతియ్యలేదు
\q1 ఎవరిని హతముచేయకుండ సౌలు కత్తి వెనుక
\q1 తీసినది కాదు.
\q1
\v 23 సౌలును యోనాతానును తమ బ్రతుకునందు
\q1 సరసులుగాను నెనరుగల వారుగాను ఉండిరి
\q1 తమ మరణమందైనను వారు ఒకరినొకరు
\q1 ఎడబాసినవారు కారువారు
\q1 పక్షిరాజులకంటె వడిగలవారు
\q1 సింహములకంటె బలముగలవారు.
\q1
\v 24 ఇశ్రాయేలీయుల కుమార్తెలారా, సౌలునుగూర్చి యేడ్వుడి
\q1 అతడు మీకు ఇంపైన రక్తవర్ణపు వస్త్రములు ధరింప జేసినవాడు
\q1 బంగారు నగలు మీకు పెట్టినవాడు.
\q1
\v 25 యుద్ధరంగమునందు బలాఢ్యులు పడియున్నారు
\q1 నీ ఉన్నతస్థలములలో యోనాతాను హతమాయెను.
\q1
\v 26 నా సహోదరుడా, యోనాతానా
\q1 నీవు నాకు అతిమనోహరుడవై యుంటివి
\q1 నీ నిమిత్తము నేను బహు శోకము నొందుచున్నాను
\q1 నాయందు నీకున్న ప్రేమ బహు వింతైనది
\q1 స్త్రీలు చూపు ప్రేమకంటెను అది అధికమైనది.
\q1
\v 27 అయ్యయ్యో బలాఢ్యులు పడిపోయిరి
\q1 యుద్ధసన్నద్ధులు నశించిపోయిరి.
\c 2
\p
\v 1 ఇది జరిగిన తరువాత--యూదా పట్టణములలోకి నేను పోదునా అని దావీదు యెహోవాయొద్ద విచారణచేయగా--పోవచ్చునని యెహోవా అతనికి సెలవిచ్చెను.-- నేను పోవలసిన స్థలమేదని దావీదు మనవి చేయగా--హెబ్రోనుకు పొమ్మని ఆయన సెలవిచ్చెను.
\v 2 కాబట్టి యెజ్రెయేలీయురాలగు అహీనోయము, కర్మెలీయుడగు నాబాలుకు భార్యయైన అబీగయీలు అను తన యిద్దరు భార్యలను వెంటబెట్టుకొని దావీదు అక్కడికి పోయెను.
\v 3 మరియు దావీదు తనయొద్ద నున్నవారినందరిని వారి వారి యింటివారిని తోడుకొని వచ్చెను; వీరు హెబ్రోను గ్రామములలో కాపురముండిరి.
\v 4 అంతట యూదావారు అక్కడికి వచ్చి యూదావారిమీద రాజునిగా దావీదుకు పట్టాభిషేకము చేసిరి.
\p
\v 5 సౌలును పాతిపెట్టినవారు యాబేష్గిలాదువారని దావీదు తెలిసికొని యాబేష్గిలాదువారియొద్దకు దూతలను పంపి -- మీరు ఉపకారము చూపి మీ యేలినవాడైన సౌలును పాతిపెట్టితిరి గనుక యెహోవాచేత మీరు ఆశీర్వచనము నొందుదురు గాక.
\v 6 యెహోవా మీకు కృపను సత్యస్వభావమును అగపరచును, నేనును మీరు చేసిన యీ క్రియనుబట్టి మీకు ప్రత్యుపకారము చేసెదను.
\v 7 మీ యజమానుడగు సౌలు మృతినొందెను గాని యూదావారు నాకు తమమీద రాజుగా పట్టాభిషేకము చేసియున్నారు గనుక మీరు ధైర్యము తెచ్చుకొని బలాఢ్యులై యుండుడని ఆజ్ఞనిచ్చెను.
\p
\v 8 నేరు కుమారుడగు అబ్నేరు అను సౌలుయొక్క సైన్యాధిపతి సౌలు కుమారుడగు ఇష్బోషెతును మహ నయీముకు తోడుకొని పోయి,
\v 9 గిలాదువారిమీదను ఆషేరీయులమీదను యెజ్రెయేలుమీదను ఎఫ్రాయిమీయులమీదను బెన్యామీనీయులమీదను ఇశ్రాయేలు వారిమీదను రాజుగా అతనికి పట్టాభిషేకము చేసెను.
\v 10 సౌలు కుమారుడగు ఇష్బోషెతు నలువదేండ్లవాడై యేలనారంభించి రెండు సంవత్సరములు పరిపాలించెను; అయితే యూదావారు దావీదు పక్షమున నుండిరి.
\v 11 దావీదు హెబ్రోనులో యూదావారిమీద ఏలినకాలమంతయు ఏడు సంవత్సరములు ఆరు మాసములు.
\p
\v 12 అంతలో నేరు కుమారుడగు అబ్నేరును సౌలు కుమారుడగు ఇష్బోషెతు సేవకులును మహనయీములోనుండి బయలుదేరి గిబియోనుకు రాగా
\v 13 సెరూయా కుమారుడగు యోవాబును దావీదు సేవకులును బయలుదేరి వారి నెదిరించుటకై గిబియోను కొలనుకు వచ్చిరి. వీరు కొలనుకు ఈ తట్టునను వారు కొలనుకు ఆ తట్టునను దిగియుండగా
\v 14 అబ్నేరు లేచి -- మన యెదుట యౌవనస్థులు మల్లచేష్టలు చేయుదురా అని యోవాబుతో అనగా యోవాబు-- వారు చేయవచ్చుననెను.
\v 15 లెక్కకు సరిగా సౌలు కుమారుడగు ఇష్బోషెతు సంబంధులైన పన్నిద్దరుమంది బెన్యామీనీయులును దావీదు సేవకులలో పన్నిద్దరుమందియును లేచి మధ్య నిలిచిరి.
\v 16 ఒక్కొక్కడు తనదగ్గర నున్నవాని తల పట్టుకొని వాని ప్రక్కను కత్తి పొడవగా అందరు తటాలున పడిరి. అందువలన హెల్కత్హన్సూరీమని ఆ స్థలమునకు పేరు పెట్టబడెను. అది గిబియోనునకు సమీపము.
\v 17 తరువాత ఆ దినమున ఘోరయుద్ధము జరుగగా అబ్నేరును ఇశ్రాయేలువారును దావీదు సేవకుల యెదుట నిలువలేక పారిపోయిరి.
\v 18 సెరూయా ముగ్గురు కుమారులగు యోవాబును అబీషైయును అశాహేలును అచ్చట నుండిరి. అశాహేలు అడవిలేడియంత తేలికగా పరుగెత్తగలవాడు గనుక
\v 19 అతడు కుడితట్టయినను ఎడమతట్టయినను తిరుగక అబ్నేరును తరుముచుండగా
\v 20 అబ్నేరు వెనుకకు తిరిగి -- నీవు అశా హేలువా అని అతని నడుగగా అతడు నేను అశాహేలునే యనెను.
\v 21 -- నీవు కుడికైనను ఎడమకైనను తిరిగి యౌవనస్థులలో ఒకని కలిసికొని వాని ఆయుధములను పట్టుకొమ్ము అని అబ్నేరు అతనితో చెప్పినను, అశాహేలు ఈ తట్టయినను ఆ తట్టయినను తిరుగక అతని తరుమగా
\v 22 అబ్నేరు-- నన్ను తరుముట మాని తొలగిపొమ్ము, నేను నిన్ను నేలకు కొట్టి చంపినయెడల నీ సహోదరుడగు యోవాబును ఎట్లు సంతోషముగా కలిసికొందుననెను.
\v 23 అతడ -- నేను తొలగననగా, అబ్నేరు ఈటె మడమతో అతని కడుపులో పొడిచినందున యీటె అతని వెనుకకు వచ్చెను గనుక అతడు అచ్చటనే పడి చచ్చెను. అశాహేలు పడి చచ్చిన స్థలమునకు వచ్చినవారందరు నిలువబడిరి గాని
\v 24 యోవాబును అబీషైయును అబ్నేరును తరుముచు గిబియోనను అరణ్యమార్గములోని గీహయెదుటి అమ్మాయను కొండకు వచ్చిరి; అంతలో సూర్యుడు అస్తమించెను.
\v 25 అబ్నేరు మీదికి ఎవరును రాకుండ బెన్యామీనీయులు గుంపుగా కూడుకొని ఒక కొండమీద నిలువగా
\v 26 అబ్నేరు కేకవేసి--కత్తి చిరకాలము భక్షించునా? అది తుదకు ద్వేషమునకే హేతువగునని నీ వెరుగుదువుగదా; తమ సహోదరులను తరుమవద్దని నీ వెంతవరకు జనులకు ఆజ్ఞ ఇయ్యక యుందువని యోవాబుతో అనెను.
\v 27 అందుకు యోవాబు -- దేవుని జీవముతోడు జగడమునకు నీవు వారిని పిలువక యుండినయెడల జనులందరు తమ సహోదరులను తరుమక ఉదయముననే తిరిగి పోయియుందురని చెప్పి
\v 28 బాకా ఊదగా జనులందరు నిలిచి, ఇశ్రాయేలువారిని తరుముటయు వారితో యుద్ధము చేయుటయు మానిరి.
\v 29 అబ్నేరును అతనివారును ఆ రాత్రి అంత మైదానముగుండ ప్రయాణము చేసి యొర్దానునది దాటి బిత్రోను మార్గమున మహనయీమునకు వచ్చిరి.
\v 30 యోవాబు అబ్నేరును తరుముట మాని తిరిగి వచ్చి జనులను సమకూర్చి లెక్కచూడగా దావీదు సేవకులలో అశాహేలు గాక పందొమ్మండుగురు లేకపోయిరి.
\v 31 అయితే దావీదు సేవకులు బెన్యామీనీయులలోను అబ్నేరు జనులలోను మున్నూరుమందిని హతము చేసిరి.
\v 32 జనులు అశాహేలును ఎత్తికొనిపోయి బేత్లెహేములోనున్న అతని తండ్రి సమాధియందు పాతిపెట్టిరి. తరువాత యోవాబును అతనివారును రాత్రి అంతయు నడిచి తెల్లవారు సమయమున హెబ్రోనుకు వచ్చిరి.
\c 3
\p
\v 1 సౌలు కుటుంబికులకును దావీదు కుటుంబికులకును బహుకాలము యుద్ధము జరుగగా దావీదు అంతకంతకు ప్రబలెను; సౌలు కుటుంబము అంతకంతకు నీరసిల్లెను.
\p
\v 2 హెబ్రోనులో దావీదుకు పుట్టిన కుమారులెవరనగా, అమ్నోను అను అతని జ్యేష్ఠపుత్రుడు యెజ్రెయేలీయురాలగు అహీనోయమువలన పుట్టెను.
\v 3 కిల్యాబు అను రెండవవాడు కర్మెలీయుడగు నాబాలు భార్యయైన అబీగయీలువలన పుట్టెను. మూడవవాడైన అబ్షాలోము గెషూరురాజగు తల్మయి కుమార్తెయగు మయకావలన పుట్టెను.
\v 4 నాలుగవవాడగు అదోనీయా హగ్గీతువలన పుట్టెను. అయిదవవాడగు షెఫట్య అబీటలువలన పుట్టెను.
\v 5 ఆరవవాడగు ఇత్రెయాము దావీదుకు భార్యయగు ఎగ్లావలన పుట్టెను. వీరు హెబ్రోనులో దావీదుకు పుట్టిన కుమారులు.
\p
\v 6 సౌలు కుటుంబికులకును దావీదు కుటుంబికులకును యుద్ధము జరుగుచుండగా అబ్నేరు సౌలు కుటుంబికులకు బహు సహాయముచేసెను.
\v 7 అయ్యా కుమార్తెయైన రిస్పాయను ఒక ఉపపత్ని సౌలుకుండెను--నా తండ్రికి ఉపపత్నియగు దానిని నీవెందుకు కూడితివని ఇష్బోషెతు అబ్నేరును అడుగగా
\v 8 అబ్నేరును ఇష్బోషెతు అడిగిన మాటకు బహుగా కోపగించుకొని--నిన్ను దావీదు చేతికప్పగింపక నీ తండ్రియైన సౌలు ఇంటివారికిని అతని సహోదరులకును అతని స్నేహితులకును ఈవేళ ఉపకారము చేసిన నన్ను యూదావారికి చేరిన కుక్కతో సమానునిగా చేసి యీ దినమున ఒక స్త్రీనిబట్టి నామీద నేరము మోపుదువా?
\v 9 యెహోవా దావీదుకు ప్రమాణము చేసిన దానిని అతనిపక్షమున నేను నెరవేర్చనియెడల
\v 10 దేవుడు నాకు గొప్ప అపాయము కలుగజేయును గాక; సౌలు ఇంటివారి వశము కాకుండ రాజ్యమును తప్పించి దాను మొదలుకొని బెయేర్షబావరకు దావీదు సింహాసనమును ఇశ్రాయేలువారిమీదను యూదావారిమీదను నేను స్థిరపరచెదననెను.
\v 11 కావున ఇష్బోషెతు అబ్నేరుకు భయపడి యిక ఏ మాటయు పలుకలేక పోయెను.
\p
\v 12 అబ్నేరు తన తరపున దావీదునొద్దకు దూతలను పంపి--ఈ దేశము ఎవరిది? నీవు నాతో నిబంధన చేసినయెడల నేను నీకు సహాయము చేసి, ఇశ్రాయేలు వారినందరిని నీతట్టు త్రిప్పెదనని వర్తమానము పంపగా దావీదు--మంచిది; నేను నీతో నిబంధన చేసెదను.
\v 13 అయితే నీవు ఒకపని చేయవలెను; దర్శనమునకు వచ్చునప్పుడు సౌలు కుమార్తెయగు మీకాలును నా యొద్దకు తోడుకొని రావలెను; లేదా నీకు దర్శనము దొరకదనెను.
\v 14 మరియు దావీదు సౌలు కుమారుడగు ఇష్బోషెతునొద్దకు దూతలను పంపి--ఫిలిష్తీయులలో నూరుమంది ముందోళ్లను తెచ్చి నేను పెండ్లిచేసికొనిన మీకాలును నాకప్పగింపుమని చెప్పుడనగా
\v 15 ఇష్బోషెతు దూతను పంపి, లాయీషు కుమారుడగు పల్తీయేలు అను దాని పెనిమిటియొద్దనుండి మీకాలును పిలువనంపెను.
\v 16 దాని పెనిమిటి బహూరీమువరకు దాని వెనుక ఏడ్చుచు రాగా అబ్నేరు -- నీవు తిరిగి పొమ్మనెను గనుక అతడు వెళ్లిపోయెను.
\p
\v 17 అంతలో అబ్నేరు ఇశ్రాయేలు వారి పెద్దలను పిలిపించి--దావీదు మిమ్మును ఏలవలెనని మీరు ఇంతకు మునుపు కోరితిరి గదా?
\v 18 -- నా సేవకుడైన దావీదుచేత నా జనులగు ఇశ్రాయేలీయులను ఫిలిష్తీయుల చేతిలోనుండియు, వారి శత్రువులందరి చేతిలోనుండియు విమోచించెదనని యెహోవా దావీదునుగూర్చి సెలవిచ్చియున్నాడు గనుక మీ కోరిక నెరవేర్చుకొనుడని వారితో చెప్పెను.
\v 19 మరియు అబ్నేరు బెన్యామీనీయులతో ఆలాగున మాటలాడిన తరువాత హెబ్రోనుకు వచ్చి ఇశ్రాయేలువారి దృష్టికిని బెన్యామీనీయులందరి దృష్టికిని ప్రయోజనమైనదానిని దావీదుకు పూర్తిగా తెలియచేసెను.
\v 20 అందునిమిత్తమై అబ్నేరు ఇరువదిమందిని వెంటబెట్టుకొని హెబ్రోనులోనున్న దావీదునొద్దకు రాగా దావీదు అబ్నేరుకును అతనివారికిని విందు చేయించెను.
\v 21 అంతట అబ్నేరు -- నేను పోయి ఇశ్రాయేలువారినందరిని నా యేలినవాడవగు నీ పక్షమున సమకూర్చి, వారు నీతో నిబంధనచేయునట్లును, నీ చిత్తానుసారముగా నీవు రాజరికము వహించి కోరినదాని అంతటిమీద ఏలునట్లును చేయుదునని దావీదుతో చెప్పి దావీదునొద్ద సెలవుపుచ్చుకొని సమాధానముగా వెళ్లిపోయెను.
\v 22 పిమ్మట దావీదు సేవకులును యోవాబును బందిపోటునుండి బహు విస్తారమైన దోపుడుసొమ్ము తీసికొనిరాగా అబ్నేరు హెబ్రోనులో దావీదునొద్ద లేకపోయెను, దావీదు అతనికి సెలవిచ్చియున్నందున అతడు సమాధానముగా వెళ్లిపోయి యుండెను.
\v 23 అయితే యోవాబును అతనియొద్దనున్న సైన్యమును వచ్చినప్పుడు నేరు కుమారుడగు అబ్నేరు రాజునొద్దకు వచ్చెననియు, రాజు అతనికి సెలవిచ్చి పంపెననియు, అతడు సమాధానముగా వెళ్లిపోయెననియు తెలిసికొని
\v 24 యోవాబు రాజునొద్దకు వచ్చి--చిత్తగించుము, నీవు ఏమిచేసితివి? అబ్నేరు నీయొద్దకు వచ్చినప్పుడు నీవెందుకు అతనికి సెలవిచ్చి పంపివేసితివి?
\v 25 నేరు కుమారుడగు అబ్నేరును నీవెరుగవా? నిన్ను మోసపుచ్చి నీ రాకపోకలన్నిటిని నీవు చేయు సమస్తమును తెలిసికొనుటకై అతడు వచ్చెనని చెప్పి
\v 26 దావీదునొద్దనుండి బయలువెడలి అబ్నేరును పిలుచుటకై దూతలను పంపెను. వారు పోయి సిరా యను బావిదగ్గెరనుండి అతని తోడుకొని వచ్చిరి; అతడు వచ్చిన సంగతి దావీదుకు తెలియక యుండెను.
\v 27 అబ్నేరు తిరిగి హెబ్రోనునకు వచ్చినప్పుడు--సంగతి యెవరికి వినబడకుండ గుమ్మము నడుమ ఏకాంతముగా అతనితో మాటలాడవలెనని యోవాబు అతని పిలిచి, తన సహోదరుడగు అశాహేలు ప్రాణము తీసినందుకై అతనిని కడుపులో పొడువగా అతడు చచ్చెను.
\v 28 ఆ తరువాత ఈ సమాచారము దావీదుకు వినబడినప్పుడు అతడు అనుకొనిన దేమనగా--నేనును నా రాజ్యమును నేరు కుమారుడగు అబ్నేరు ప్రాణము తీయుట విషయములో యెహోవా సన్నిధిని ఎప్పటికిని నిరపరాధులమే.
\v 29 ఈ దోషము యోవాబుమీదను అతని తండ్రికి పుట్టిన వారందరిమీదను మోపబడునుగాక. యోవాబు ఇంటివారిలో స్రావముగలవాడైనను కుష్ఠరోగియైనను కర్రపట్టుకొని నడుచువాడైనను ఖడ్గముచేత కూలువాడైనను ఆహారము లేనివాడైనను ఉండకపోడుగాక అనెను.
\v 30 ఆలాగున యోవాబును అతని సహోదరుడైన అబీషైయును, అబ్నేరు గిబియోను యుద్ధమందు తమ సహోదరుడైన అశాహేలును చంపిన దానినిబట్టి అతని చంపిరి.
\p
\v 31 దావీదు--మీ బట్టలు చింపుకొని గోనెపట్ట కట్టుకొని అబ్నేరు శవమునకు ముందు నడుచుచు ప్రలాపము చేయుడని యోవాబునకును అతనితో నున్న వారికందరికిని ఆజ్ఞ ఇచ్చెను.
\v 32 రాజును స్వయముగా పాడెవెంట నడిచెను. వారు అబ్నేరును హెబ్రోనులో పాతిపెట్టగా రాజు అబ్నేరు సమాధిదగ్గర ఎలుగెత్తి యేడ్చెను, జనులందరును ఏడ్చిరి.
\v 33 మరియు రాజు అబ్నేరునుగూర్చి శోకకీర్తన యొకటి కట్టెను.
\v 34 ఎట్లనగా
\q1 అబ్నేరూ
\q1 నీచుడొకడు చచ్చునట్లుగా నీవు వచ్చితివే
\q1 నీ చేతులకు కట్లు లేకుండగను
\q1 నీ కాళ్లకు సంకెళ్లు వేయబడకుండగను
\q1 దోషకారి యెదుట ఒకడు పడునట్లు నీవు పడితివే
\p రాజు ఈలాగున కీర్తన యెత్తి పాడగా జనులందరు విని మరి యెక్కువగా ఏడ్చిరి.
\v 35 ఇంక వెలుగున్నప్పుడు జనులు దావీదునొద్దకు వచ్చి భోజనము చేయుమని అతని బతిమాలగా దావీదు ప్రమాణము చేసి-- సూర్యుడు అస్తమించకమునుపు ఆహారమేమైనను నేను రుచిచూచినయెడల దేవుడు నాకు గొప్ప అపాయము కలుగజేయుగాకనెను.
\v 36 జనులందరు ఆ సంగతి గ్రహించినప్పుడు సంతోషించిరి; రాజు చేయునదంతయు జనులందరి దృష్టికి అనుకూలమైనట్లు అదియు వారి దృష్టికి అనుకూలమాయెను.
\v 37 నేరు కుమారుడైన అబ్నేరును చంపుట రాజు ప్రేరేపణవలననైనది కాదని ఆ దినమున ఇశ్రాయేలువారికందరికిని తెలియబడెను.
\v 38 పిమ్మట రాజు తన సేవకులను పిలిచి వారితో ఈలాగు సెలవిచ్చెను--నేటిదినమున పడిపోయినవాడు ఇశ్రాయేలువారిలో ప్రధానుడనియు పెద్దలలో ఒకడనియు మీకు తెలిసేయున్నది.
\v 39 పట్టాభిషేకము నొందినవాడనైనను నేడు నేను బలహీనుడనైతిని. సెరూయా కుమారులైన యీ మనుష్యులు నాకంటె బలముగలవారు, అతడు జరిగించిన దుష్క్రియనుబట్టి యెహోవా కీడుచేసినవానికి ప్రతికీడు చేయునుగాక.
\c 4
\p
\v 1 హెబ్రోనులో అబ్నేరు చనిపోయెనను సంగతి సౌలు కుమారుడు విని అధైర్యపడెను, ఇశ్రాయేలు వారికందరికి ఏమియు తోచకయుండెను.
\v 2 అయితే సౌలు కుమారునికి సైన్యాధిపతులుండిరి; వారిలో ఒకని పేరు బయనా, రెండవవానిపేరు రేకాబు; వీరు బెన్యామీనీయులకు చేరిన బెయేరోతీయుడగు రిమ్మోను కుమారులు. బెయేరోతు కూడను బెన్యామీనీయుల దేశములో చేరినదని యెంచబడెను.
\v 3 అయితే బెయేరోతీయులు గిత్తయీముకు పారిపోయి నేటివరకు అక్కడి కాపురస్థులై యున్నారు.
\p
\v 4 సౌలు కుమారుడగు యోనాతానుకు కుంటివాడగు కుమారుడు ఒకడుండెను. యెజ్రెయేలునుండి సౌలును గురించియు యోనాతానును గురించియు వర్తమానము వచ్చినప్పుడు వాడు అయిదేండ్లవాడు; వాని దాది వానిని ఎత్తికొని పరుగు పరుగున పారిపోగా వాడు పడి కుంటివాడాయెను. వాని పేరు మెఫీబోషెతు.
\p
\v 5 రిమ్మోను కుమారులగు రేకాబును బయనాయును మంచి యెండవేళ బయలుదేరి మధ్యాహ్నకాలమున ఇష్బోషెతు మంచముమీద పండుకొనియుండగా అతని యింటికి వచ్చిరి.
\v 6-8 -- గోధుమలు తెచ్చెదమని వేషము వేసికొని వారు ఇంటిలో చొచ్చి, ఇష్బోషెతు పడకటింట మంచముమీద పరుండియుండగా అతనిని కడుపులో పొడిచి తప్పించుకొని పోయిరి. వారతని పొడిచి చంపి అతని తలను ఛేదించి దాని తీసికొని రాత్రి అంతయు మైదానములో బడి ప్రయాణమైపోయి హెబ్రోనులోనున్న దావీదునొద్దకు ఇష్బోషెతు తలను తీసికొనివచ్చి- చిత్తగించుము; నీ ప్రాణము తీయచూచిన సౌలుకుమారుడైన ఇష్బోషెతు తలను మేము తెచ్చియున్నాము; ఈ దినమున యెహోవా మా యేలినవాడవును రాజవునగు నీ పక్షమున సౌలుకును అతని సంతతికిని ప్రతికారము చేసియున్నాడని చెప్పగా
\v 9 దావీదు బెయేరోతీయుడగు రిమ్మోను కుమారులైన రేకాబుతోను బయనాతోను ఇట్లనెను
\v 10 -- మంచి వర్తమానము తెచ్చితినని తలంచి యొకడు వచ్చి సౌలు చచ్చెనని నాకు తెలియజెప్పగా
\v 11 వాడు తెచ్చిన వర్తమానమునకు బహుమానముగా సిక్లగులో నేను వాని పట్టుకొని చంపించితిని. కావున దుర్మార్గులైన మీరు ఇష్బోషెతు ఇంటిలో చొరబడి, అతని మంచముమీదనే నిర్దోషియగువానిని చంపినప్పుడు మీచేత అతని ప్రాణదోషము విచారింపకపోవుదునా? లోకములో ఉండకుండ నేను మిమ్మును తీసివేయక మానుదునా?
\v 12 సకలమైన ఉపద్రవములలోనుండి నన్ను రక్షించిన యెహోవా జీవముతోడు మాననని చెప్పి, దావీదు తన వారికి ఆజ్ఞ ఇయ్యగా వారు ఆ మనుష్యులను చంపి వారి చేతులను కాళ్లను నరికి వారి శవములను హెబ్రోను కొలనుదగ్గెర వ్రేలాడగట్టిరి. తరువాత వారు ఇష్బోషెతు తలను తీసికొని పోయి హెబ్రోనులో అబ్నేరు సమాధిలో పాతి పెట్టిరి.
\c 5
\p
\v 1 ఇశ్రాయేలువారి సకల గోత్రములవారు హెబ్రోనులో దావీదునొద్దకు వచ్చి -- చిత్తగించుము; మేము నీ రక్తసంబంధులము;
\v 2 పూర్వకాలమున సౌలు మామీద రాజై యుండగా నీవు విచారణకర్తగా ఉంటివి. అయితే ఇప్పుడు -- నీవు ఇశ్రాయేలీయులనుబట్టి నా జనులను పాలించి వారిమీద అధిపతివై యుందువని యెహోవా నిన్నుగురించి సెలవిచ్చియున్నాడని చెప్పిరి.
\v 3 మరియు ఇశ్రాయేలువారి పెద్దలందరు హెబ్రోనులో రాజునొద్దకు రాగా రాజైన దావీదు హెబ్రోనులో యెహోవా సన్నిధిని వారితో నిబంధన చేసెను గనుక ఇశ్రాయేలువారిమీద రాజగుటకై వారు దావీదుకు పట్టాభిషేకము చేసిరి.
\p
\v 4 దావీదు ముప్పది యేండ్లవాడై యేల నారంభించి నలువది సంవత్సరములు పరిపాలనచేసెను.
\v 5 హెబ్రోనులో అతడు యూదావారందరిమీద ఏడు సంవత్సరములు ఆరు మాసములు, యెరూషలేములో ఇశ్రాయేలు యూదాలవారందరిమీద ముప్పదిమూడు సంవత్సరములు పరిపాలన చేసెను.
\v 6-7 యెబూసీయులు దేశములో నివాసులై యుండగా రాజును అతని పక్షమువారును యెరూ షలేముకు వచ్చిరి. యెబూసీయులు దావీదు లోపలికి రాలేడని తలంచి--నీవు వచ్చినయెడల ఇచ్చటి గ్రుడ్డివారును కుంటివారును నిన్ను తోలివేతురని దావీదుకు వర్తమానము పంపియుండిరి గనుక దావీదుపురమనబడిన సీయోను కోటను దావీదు స్వాధీన పరచుకొనిన దినమున అతడు
\v 8 గుడ్డివారుగాను కుంటివారుగాను ఉన్న యెబూసీయులు దావీదుకు హేయులు; యెబూసీయులను హతము చేయువారందరును అట్టివారిని నీటికాలువపైనుండి పడవేయవలెనని సెలవిచ్చెను. అందునుబట్టి గ్రుడ్డివారును కుంటివారును ఉన్నారు; అతడు ఇంటిలోనికి రాలేడను సామితె పుట్టెను.
\v 9 దావీదు ఆ కోటలో కాపురముండి దానికి దావీదుపురమను పేరు పెట్టెను. మరియు మిల్లోనుండి దిగువకు దావీదు ఒక ప్రాకారమును కట్టించెను.
\v 10 దావీదు అంతకంతకు వర్ధిల్లెను. సైన్యములకధిపతియగు యెహోవా అతనికి తోడుగా ఉండెను.
\p
\v 11 తూరురాజగు హీరాము, దూతలను దేవదారుమ్రానులను వడ్రంగులను కాసెపనివారిని పంపగా వారు దావీదుకొరకు ఒక నగరిని కట్టిరి.
\v 12 ఇశ్రాయేలీయులమీద యెహోవా తన్ను రాజుగా స్థిరపరచెననియు, ఇశ్రా యేలీయులనుబట్టి ఆయన జనుల నిమిత్తము, రాజ్యము ప్రబలము చేయుననియు దావీదు గ్రహించెను.
\p
\v 13 దావీదు హెబ్రోనునుండి వచ్చిన తరువాత యెరూష లేములోనుండి యింక అనేకమైన ఉపపత్నులను భార్యలను చేసికొనగా దావీదుకు ఇంకను పెక్కుమంది కుమారులును కుమార్తెలును పుట్టిరి
\v 14-16 యెరూషలేములో అతనికి పుట్టినవారెవరనగా షమ్మూయషోబాబు నాతాను సొలొమోను ఇభారు ఏలీషూవ నెపెగు యాఫీయ ఎలీషామా ఎల్యాదా ఎలీపేలెటు అనువారు.
\p
\v 17 జనులు ఇశ్రాయేలీయులమీద రాజుగా దావీదుకు పట్టాభిషేకము చేసిరని ఫిలిష్తీయులకు వినబడినప్పుడు దావీదును పట్టుకొనుటకై ఫిలిష్తీయులందరు వచ్చిరి. దావీదు ఆ వార్త విని ప్రాకారస్థలమునకు వెళ్లిపోయెను.
\v 18 ఫలిష్తీయులు దండెత్తివచ్చి రెఫాయీము లోయలో వ్యాపింపగా
\v 19 దావీదు--నేను ఫిలిష్తీయుల కెదురుగా పోయెదనా? వారిని నా చేతికప్పగింతువా? అని యెహోవాయొద్ద విచారించినప్పుడు--పొమ్ము, నిస్సందేహముగా వారిని నీ చేతికప్పగించుదునని యెహోవా సెలవిచ్చెను.
\v 20 కాబట్టి దావీదు బయల్పెరాజీమునకు వచ్చి--అచ్చట వారిని హతముచేసి, జలప్రవాహములు కొట్టుకొనిపోవునట్లు యెహోవా నాశత్రువులను నా యెదుట నిలువకుండ నాశము చేసెననుకొని ఆ స్థలమునకు బయల్పెరాజీమను పేరు పెట్టెను.
\v 21 ఫలిష్తీయులు తమ బొమ్మలను అచ్చట విడిచిపెట్టి పారిపోగా దావీదును అతని వారును వాటిని పట్టు కొనిరి.
\p
\v 22 ఫిలిష్తీయులు మరల వచ్చి రెఫాయీము లోయలో వ్యాపింపగా
\v 23 దావీదు యెహోవాయొద్ద విచారణ చేసెను. అందుకు యెహోవా--నీవు వెళ్లవద్దు చుట్టు తిరిగిపోయి, కంబళిచెట్లకు ఎదురుగావారిమీద పడుము.
\v 24 కంబళి చెట్ల దగ్గెరనుండి వారికెదురుగా వెళ్లక చుట్టు తిరిగి పోయి వారిమీద పడవలెను. కంబలిచెట్ల కొనలను చప్పుడు వినగానే ఫిలిష్తీయులను హతముచేయుటకై యెహోవా బయలుదేరుచున్నాడు గనుక అప్పుడే నీవు త్వరగా బయలుదేరవలెనని సెలవిచ్చెను.
\v 25 దావీదు యెహోవా తనకాజ్ఞాపించిన ప్రకారము చేసి, గెబనుండి గెజెరువరకు ఫిలిష్తీయులను తరుముచు హతముచేసెను.
\c 6
\p
\v 1 తరువాత దావీదు ఇశ్రాయేలీయులలో ముప్పదివేలమంది శూరులను సమకూర్చుకొని
\v 2 బయలుదేరి, కెరూబుల మధ్య నివసించు సైన్యములకధిపతియగు యెహోవా అను తన నామమును బయలుపరచు దేవుని మందసమును అచ్చటనుండి తీసికొని వచ్చుటకై తనయొద్దనున్న వారందరితోకూడ బాలా యెహూదాలోనుండి ప్రయాణమాయెను.
\v 3 వారు దేవుని మందసమును క్రొత్త బండిమీద ఎక్కించి గిబియాలోనున్న అబీనాదాబుయొక్క యింటిలోనుండి తీసికొనిరాగా అబీనాదాబు కుమారులగు ఉజ్జాయును అహ్యోయును ఆ క్రొత్త బండిని తోలిరి.
\v 4 దేవుని మందసముగల ఆ బండిని గిబియాలోని అబీనాదాబు ఇంటనుండి తీసికొనిరాగా అహ్యో దానిముందర నడిచెను
\v 5 దావీదును ఇశ్రాయేలీయులందరును సరళవృక్షపు కర్రతో చేయబడిన నానావిధములైన సితారాలను స్వరమండలములను తంబురలను మృదంగములను పెద్ద తాళములను వాయించుచు యెహోవా సన్నిధిని నాట్యమాడుచుండిరి.
\v 6 వారు నాకోను కళ్లము దగ్గెరకు వచ్చినప్పుడు ఎడ్లకు కాలు జారినందున ఉజ్జా చేయి చాపి దేవుని మందసమును పట్టుకొనగా
\v 7 యెహోవా కోపము ఉజ్జామీద రగులుకొనెను. అతడు చేసిన తప్పునుబట్టి దేవుడు ఆ క్షణమందే అతని మొత్తగా అతడు అక్కడనే దేవుని మందసమునొద్ద పడి చనిపోయెను.
\v 8 యెహోవా ఉజ్జాకు ప్రాణోపద్రవము కలుగజేయగా చూచి ఆ స్థలమునకు పెరెజ్‌1 ఉజ్జా అను పేరు పెట్టెను.
\v 9 నేటికిని దానికి అదేపేరు. ఆ దినమున--యెహోవా మందసము నాయొద్ద ఏలాగుండుననుకొని, దావీదు యెహోవాకు భయపడి
\v 10 యెహోవా మందసమును దావీదు పురములోకి తనయొద్దకు తెప్పింపనొల్లక గిత్తీయుడగు ఓబేదెదోము ఇంటివరకు తీసికొని అచ్చట ఉంచెను.
\v 11 యెహోవా మందసము మూడు నెలలు గిత్తీయుడగు ఓబేదె దోము ఇంటిలో ఉండగా యెహోవా ఓబేదెదోమును అతని ఇంటివారినందరిని ఆశీర్వదించెను.
\v 12 దేవుని మందసము ఉండుటవలన యెహోవా ఓబేదెదోము ఇంటివారిని అతనికి కలిగినదాని నంతటిని ఆశీర్వదించుచున్నాడను సంగతి దావీదుకు వినబడగా, దావీదు పోయి దేవుని మందసమును ఓబేదెదోము ఇంటిలోనుండి దావీదు పురమునకు ఉత్సవముతో తీసికొని వచ్చెను.
\v 13-14 ఎట్లనగా యెహోవా మందసమును మోయువారు ఆరేసి యడుగులు సాగగా ఎద్దు ఒకటియు క్రొవ్విన దూడ ఒకటియు వధింపబడెను, దావీదు నారతో నేయబడిన ఏఫోదును ధరించినవాడై బహు సంతోషముగా యెహోవా సన్నిధిని నాట్యమాడుచుండెను.
\v 15 ఈలాగున దావీదును ఇశ్రాయేలీయులందరును ఆర్భాటముతోను బాకానాదములతోను యెహోవా మందసమును తీసికొని వచ్చిరి.
\v 16 యెహోవా మందసము దావీదుపురమునకు రాగా, సౌలు కుమార్తెయగు మీకాలు కిటికీలోనుండి చూచి, యెహోవా సన్నిధిని గంతులు వేయుచు నాట్య మాడుచు నున్న దావీదును కనుగొని, తన మనస్సులో అతని హీనపరచెను.
\v 17 వారు యెహోవా మందసమును తీసికొని వచ్చి గుడారము మధ్యను దావీదు దానికొరకు ఏర్పరచిన స్థలముననుంచగా, దావీదు దహనబలులను సమాధానబలులను యెహోవా సన్నిధిని అర్పించెను.
\v 18-19 దహనబలులను సమాధానబలులను అర్పించుట చాలించిన తరువాత సైన్యములకధిపతియగు యెహోవా నామమున దావీదు జనులను ఆశీర్వదించి, సమూహముగా కూడిన ఇశ్రాయేలీయులగు స్త్రీపురుషులకందరికి ఒక్కొక రొట్టెయు ఒక్కొక భక్ష్యమును ఒక్కొక ద్రాక్షపండ్ల అడయు పంచిపెట్టిన తరువాత జనులందరును తమ తమ యిండ్లకు వెళ్లిపోయిరి.
\p
\v 20 తన యింటివారిని దీవించుటకు దావీదు తిరిగి రాగా సౌలు కుమార్తెయగు మీకాలు దావీదును ఎదుర్కొన బయలుదేరి వచ్చి-- హీనస్థితి గల పనికత్తెలు చూచుచుండగా వ్యర్థుడొకడు తన బట్టలను విప్పివేసినట్టుగా ఇశ్రాయేలీయులకు రాజువైన నీవు నేడు బట్టలను తీసివేసి యెంత ఘనముగా కనబడితివని అపహాస్యము చేసినందున దావీదు
\v 21 -- నీ తండ్రిని అతని సంతతిని విసర్జించి ఇశ్రాయేలీయులను తన జనులమీద నన్ను అధిపతిగా నిర్ణయించుటకై నన్ను ఏర్పరచుకొనిన యెహోవా సన్నిధిని నేనాలాగు చేసితిని; యెహోవా సన్నిధిని నేను ఆట ఆడితిని.
\v 22 ఇంతకంటె మరి యెక్కువగా నేను తృణీకరింపబడి నా దృష్టికి నేను అల్పుడనై నీవు చెప్పిన పనికత్తెల దృష్టికి ఘనుడనగుదునని మీకాలుతో అనెను.
\v 23 మరణపర్యంతము సౌలు కుమార్తెయగు మీకాలు పిల్లలను కనకయుండెను.
\c 7
\p
\v 1 యెహోవా నలుదిక్కుల అతని శత్రువులమీద అతనికి విజయమిచ్చి అతనికి నెమ్మది కలుగజేసిన తరువాత రాజు తన నగరియందు కాపురముండి నాతానను ప్రవక్తను పిలువనంపి
\v 2 -- నేను దేవదారుమ్రానుతో కట్టిన నగరియందు వాసము చేయుచుండగా దేవుని మందసము డేరాలో నిలిచియున్నదనగా
\v 3 నాతాను -- యెహోవా నీకు తోడుగా నున్నాడు, నీకు తోచినదంతయు నెరవేర్చుమనెను.
\v 4 అయితే ఆ రాత్రి యెహోవా వాక్కు నాతానుకు ప్రత్యక్షమై సెలవిచ్చినదేమనగా
\v 5 -- నీవు పోయి నా సేవకుడగు దావీదుతో ఇట్లనుము -- యెహోవా నీకాజ్ఞ ఇచ్చునదేమనగా -- నాకు నివాసముగా ఒక మందిరమును కట్టించుటకు నీవు తగినవాడవా?
\v 6 ఐగుప్తులోనుండి నేను ఇశ్రాయేలీయులను రప్పించిన నాటనుండి నేటివరకు మందిరములో నివసింపక డేరాలోను గుడారములోను నివసించుచు సంచరించితిని.
\v 7 ఇశ్రాయేలీయులతోకూడ నేను సంచరించిన కాలమంతయు నా జనులను పోషించుడని నేను ఆజ్ఞాపించిన ఇశ్రాయేలీయుల గోత్రములలో ఎవరితోనైనను దేవదారుమయమైన మందిరమొకటి మీరు నాకు కట్టింపకపోతిరే అని నేనెన్నడైనను అనియుంటినా?
\v 8 కాబట్టి నీవు నా సేవకుడగు దావీదుతో ఈలాగు చెప్పుము--సైన్యములకధిపతియగు యెహోవా నీకు సెలవిచ్చునదేమనగా--గొర్రెల కాపులోనున్న నిన్ను గొర్రెలదొడ్డిలోనుండి తీసి ఇశ్రాయేలీయులను నా జనులమీద అధిపతిగా నియమించితిని.
\v 9 నీవు పోవు చోట్లనెల్లను నీకు తోడుగానుండి నీ శత్రువులనందరిని నీ యెదుట నిలువకుండ నిర్మూలముచేసి, లోకములోని ఘనులైనవారికి కలుగు కీర్తి నీకు కలుగజేసి యున్నాను.
\v 10 మరియు ఇశ్రాయేలీయులను నా జనులు ఇకను కదిలింపబడకుండ తమ స్వస్థలమందు నివసించునట్లు దానియందు వారిని నాటి, పూర్వము ఇశ్రాయేలీయులను నా జనులమీద నేను న్యాయాధిపతులను నియమించిన తరువాత జరుగుచువచ్చినట్లు దుర్బుద్ధిగల జనులు ఇకను వారిని కష్టపెట్టక యుండునట్లుగా చేసి
\v 11 నీ శత్రువులమీద నీకు జయమిచ్చి నీకు నెమ్మది కలుగజేసి యున్నాను. మరియు యెహోవానగు నేను నీకు తెలియజేయు నదేమనగా--నేను నీకు సంతానము కలుగజేయుదును.
\v 12 నీ దినములు సంపూర్ణములగునప్పుడు నీవు నీ పితరులతో కూడ నిద్రించిన తరువాత నీ గర్భములోనుండి వచ్చిన నీ సంతతిని హెచ్చించి, రాజ్యమును అతనికి స్థిరపరచెదను.
\v 13 అతడు నా నామఘనతకొరకు ఒక మందిరమును కట్టించును; అతని రాజ్యసింహాసనమును నేను నిత్యముగా స్థిరపరచెదను;
\v 14 నేనతనికి తండ్రినై యుందును. అతడు నాకు కుమారుడై యుండును; అతడు పాపముచేసినయెడల నరుల దండముతోను మనుష్యులకు తగులు దెబ్బలతోను అతని శిక్షింతును గాని
\v 15 నిన్ను స్థాపించుటకై నేను కొట్టివేసిన సౌలుకు నా కృప దూరమైనట్లు అతనికి నా కృప దూరము చేయను.
\v 16 నీమట్టుకు నీ సంతానమును నీ రాజ్యమును నిత్యము స్థిరమగును, నీ సింహాసనము నిత్యము స్థిరపరచబడును.
\v 17 తనకు కలిగిన దర్శనమంతటినిబట్టి యీ మాటలన్నిటిచొప్పున నాతాను దావీదుకు వర్తమానము తెలియజెప్పెను.
\p
\v 18 దావీదు రాజు లోపల ప్రవేశించి యెహోవా సన్నిధిని కూర్చుండి ఈలాగున మనవి చేసెను -- నా ప్రభువా యెహోవా, ఇంతగా నీవు నన్ను హెచ్చించుటకు నేనెంతటివాడను? నా కుటుంబము ఏపాటిది?
\v 19 ఇంత హెచ్చుగా చేసినదంతయు నీదృష్టికి కొంచెమై, మానవుల పద్ధతినిబట్టి, బహుకాలము జరిగిన తరువాత నీ దాసుడనైన నా సంతానమునకు కలుగబోవుదానిని గూర్చి నీవు సెలవిచ్చి యున్నావు. యెహోవా నా ప్రభువా, దావీదు అను నేను ఇక నీతో ఏమి చెప్పుకొందును?
\v 20 యెహోవా నా ప్రభువా, నీ దాసుడనైన నన్ను నీవు ఎరిగియున్నావు.
\v 21 నీ వాక్కునుబట్టి నీ యిష్టానుసారముగా ఈ ఘనకార్యములను జరిగించి నీ దాసుడనగు నాకు దీని తెలియజేసితివి.
\v 22 కాబట్టి దేవా యెహోవా, నీవు అత్యంతమైన ఘనతగలవాడవు, నీవంటి దేవుడొకడును లేడు; మేము వినినదానినంతటిని బట్టి చూడగా నీవు తప్ప దేవుడెవడును లేడు.
\v 23 నీకు జనులగుటకై వారిని నీవు విమోచించునట్లును, నీకు ఖ్యాతి కలుగునట్లును, నీ జనులను బట్టి నీ దేశమునకు భీకరమైన మహాకార్యములను చేయునట్లును దేవుడవైన నీవు ఐగుప్తుదేశములోనుండియు, ఆ జనుల వశములోనుండియు, వారి దేవతల వశములోనుండియు నీవు విమోచించిన ఇశ్రాయేలీయులనునట్టి నీ జనులవంటి జనము లోకమునందు మరి ఎక్కడ నున్నది.
\v 24 మరియు యెహోవావైన నీవు వారికి దేవుడవై యుండి, వారు నిత్యము నీకు ఇశ్రాయేలీయులను పేరుగల జనులై యుండునట్లుగా వారిని నిర్ధారణ చేసితివి.
\v 25 దేవా యెహోవా, నీ దాసుడనగు నన్నుగూర్చియు నా కుటుంబమునుగూర్చియు నీవు సెలవిచ్చినమాట యెన్నటికి నిలుచునట్లు దృఢపరచి
\v 26 సైన్యములకధిపతియగు యెహోవా ఇశ్రాయేలీయులకు దేవుడై యున్నాడను మాటచేత నీ నామమునకు శాశ్వతమహిమ కలుగునట్లును, నీ దాసుడనైన నా కుటుంబము నీ సన్నిధిని స్థిరపరచబడునట్లును నీవు సెలవిచ్చినమాట నెరవేర్చుము.
\v 27 ఇశ్రాయేలీయుల దేవా సైన్యములకధిపతియగు యెహోవా--నీకు సంతానము కలుగజేయుదునని నీవు నీ దాసుడనైన నాకు తెలియపరచితివి గనుక ఈలాగున నీతో మనవిచేయుటకై నీ దాసుడనైన నాకు ధైర్యము కలిగెను.
\v 28 యెహోవా నా ప్రభువా, మేలు దయచేయుదునని నీవు నీ దాసుడనైన నాకు సెలవిచ్చుచున్నావే; నీవు దేవుడవు గనుక నీ మాట సత్యము.
\v 29 దయచేసి నీ దాసుడనైన నా కుటుంబము నిత్యము నీ సన్నిధిని ఉండునట్లుగా దానిని ఆశీర్వదించుము; యెహోవా నా ప్రభువా, నీవు సెలవిచ్చి యున్నావు; నీ ఆశీర్వాదము నొంది నా కుటుంబము నిత్యము ఆశీర్వదింపబడును గాక.
\c 8
\p
\v 1 దావీదు ఫిలిష్తీయులను ఓడించి లోపరచుకొని వారి వశములోనుండి మెతెగమ్మాను పట్టుకొనెను.
\v 2 మరియు అతడు మోయాబీయులను ఓడించి, (పట్టుబడిన వారిని) నేలపొడుగున పండజేసి, తాడుతో కొలిచి రెండు తాడుల పొడుగుననున్నవారు చావవలెననియు, ఒక తాడు పొడుగున నున్నవారు బ్రతుకవచ్చుననియు నిర్ణయించెను. అంతట మోయాబీయులు దావీదుకు దాసులై కప్పము చెల్లించుచుండిరి.
\v 3 సోబారాజును రెహోబు కుమారుడునగు హదదెజెరు ఫరాతు నదివరకు తన రాజ్యమును వ్యాపింపజేయవలెనని బయలుదేరగా దావీదు అతని నోడించి
\v 4 అతనియొద్దనుండి వెయ్యిన్నియేడు నూర్లమంది గుర్రపు రౌతులను ఇరువది వేల కాల్బలమును పట్టుకొని, వారి గుర్రములలో నూటిని ఉంచుకొని, మిగిలినవాటికి చీలమండ నరములను తెగవేయించెను.
\v 5 మరియు దమస్కులోనున్న అరామీయులు సోబారాజగు హదదెజెరుకు సహాయము చేయరాగా దావీదు అరామీయులలో ఇరువదిరెండు వేలమందిని ఓడించి
\v 6 దమస్కువశముననున్న ఆరాము దేశమందు దండును ఉంచగా, అరామీయులు దావీదుకు దాసులై కప్పము చెల్లించుచుండిరి. దావీదు ఎక్కడికి పోయినను యెహోవా అతని కాపాడుచుండెను.
\v 7 హదదెజెరు సేవకులకున్న బంగారు బల్లెములను దావీదు పట్టుకొని యెరూషలేముకు తీసికొనివచ్చెను.
\v 8 మరియు బెతహు బేరోతై అను హదదెజెరు పట్టణములలో దావీదు రాజు విస్తారమైన యిత్తడిని పట్టుకొనెను.
\p
\v 9 దావీదు హదదెజెరు దండు అంతయు ఓడించిన సమాచారము హమాతు రాజైన తోయికి వినబడెను.
\v 10 హదదెజెరునకును తోయికిని యుద్ధములు జరుగుచుండెను గనుక దావీదు హదదెజెరుతో యుద్ధముచేసి అతని ఓడించి యుండుట తోయి విని, తన కుమారుడగు యోరాముచేతికి వెండి బంగారు ఇత్తడి వస్తువులను కానుకలుగా అప్పగించి కుశలప్రశ్నలడిగి దావీదుతోకూడ సంతోషించుటకై అతని దావీదునొద్దకు పంపెను.
\v 11 రాజైన దావీదు తాను జయించిన జనములయొద్ద పట్టుకొనిన వెండి బంగారములతో వీటినిచేర్చి యెహోవాకు ప్రతిష్ఠించెను.
\v 12 వాటిని అతడు అరామీయులయొద్దనుండియు మోయాబీయులయొద్దనుండియు అమ్మోనీయులయొద్దనుండియు ఫిలిష్తీయులయొద్దనుండియు అమాలేకీయుల యొద్దనుండియు రెహోబు కుమారుడగు హదదెజెరు అను సోబారాజు నొద్దనుండియు పట్టుకొని యుండెను.
\v 13 దావీదు ఉప్పు లోయలో అరామీయులగు పదునెనిమిది వేలమందిని హతముచేసి తిరిగి రాగా అతని పేరు ప్రసిద్ధమాయెను.
\v 14 మరియు ఎదోము దేశమందు అతడు దండు నుంచెను. ఎదోమీయులు దావీదుకు దాసులు కాగా ఎదోము దేశమంతట అతడు కావలిదండుంచెను; దావీదు ఎక్కడికి పోయినను యెహోవా అతని కాపాడుచుండెను.
\p
\v 15 దావీదు ఇశ్రాయేలీయులందరిమీద రాజై తన జనులనందరిని నీతిన్యాయములనుబట్టి యేలుచుండెను.
\v 16 సెరూయా కుమారుడగు యోవాబు సైన్యమునకు అధిపతియై యుండెను. అహీలూదు కుమారుడగు యెహోషాపాతు రాజ్యపు దస్తావేజులమీద నుండెను.
\v 17 అహీటూబు కుమారుడగు సాదోకును అబ్యాతారు కుమారుడగు అహీమెలెకును యాజకులు; శెరాయా ప్రధానమంత్రి;
\v 18 యెహోయాదా కుమారుడగు బెనాయా కెరేతీయులకును పెలేతీయులకును అధిపతి; దావీదు కుమారులు సభాముఖ్యులు.
\c 9
\p
\v 1 --యోనాతానునుబట్టి నేను ఉపకారము చూపుటకు సౌలు కుటుంబములో ఎవడైన కలడాయని దావీదు అడిగెను.
\v 2 సౌలు కుటుంబమునకు సేవకుడగు సీబాయను ఒకడుండగా వారు అతని దావీదునొద్దకు పిలువనంపిరి. రాజు--సీబావు నీవేగదా అని అడుగగా అతడు--నీ దాసుడనైన నేనే సీబాను అనెను.
\v 3 రాజు--యెహోవా నాకు దయచూపినట్లుగా నేను ఉపకారము చేయుటకు సౌలు కుటుంబములో ఎవడైననొకడు శేషించి యున్నాడా యని అతని నడుగగా సీబా--యోనాతానుకు కుంటికాళ్లుగల కుమారుడొకడున్నాడని రాజుతో మనవి చేసెను.
\v 4 --అతడెక్కడ ఉన్నాడని రాజు అడుగగా సీబా -- చిత్తగించుము, అతడు లోదెబారులో అమ్మీయేలు కుమారుడగు మాకీరు ఇంట నున్నాడని రాజుతో అనెను.
\v 5 అప్పుడు రాజైన దావీదు మనుష్యులను పంపి లోదెబారులో నున్న అమ్మీయేలు కుమారుడగు మాకీరు ఇంటనుండి అతని రప్పిం చెను.
\v 6 సౌలు కుమారుడైన యోనాతానుకు పుట్టిన మెఫీబోషెతు దావీదునొద్దకు వచ్చి సాగిలపడి నమస్కారము చేయగా దావీదు -- మెఫీబోషెతూ అని అతని పిలిచనప్పుడు అతడు--చిత్తము, నీ దాసుడనైన నేనున్నాననెను.
\v 7 అందుకు దావీదు--నీవు భయపడవద్దు, నీ తండ్రియైన యోనాతాను నిమిత్తము నిజముగా నేను నీకు ఉపకారము చూపి, నీ పితరుడైన సౌలు భూమి అంతయు నీకు మరల ఇప్పింతును; మరియు నీవు సదాకాలము నా బల్లయొద్దనే భోజనము చేయుదువని సెలవియ్యగా
\v 8 అతడు నమస్క రించి -- చచ్చిన కుక్కవంటివాడనైన నాయెడల నీవు దయచూపుటకు నీ దాసుడనగు నేను ఎంతటివాడను? అనెను.
\v 9 అప్పుడు రాజు సౌలు సేవకుడైన సీబాను పిలువనంపి--సౌలుకును అతని కుటుంబమునకును కలిగిన సొత్తంతటిని నీ యజమానుని కుమారునికి నేనిప్పించి యున్నాను;
\v 10 కాబట్టి నీవును నీ కుమారులును నీ దాసులును అతనికొరకు ఆ భూమిని సాగుబడిజేసి, నీ యజమానుని కుమారునికి భోజనమునకై ఆహారము కలుగునట్లు నీవు దాని పంటతేవలెను; నీ యజమానుని కుమారుడైన మెఫీబోషెతు ఎల్లప్పుడును నా బల్లయొద్దనే భోజనము చేయునని సెలవిచ్చెను. ఈ సీబాకు పదిహేనుమంది కుమారులును ఇరువదిమంది దాసులును ఉండిరి.
\v 11 --నా యేలినవాడగు రాజు తన దాసునికిచ్చిన యాజ్ఞ అంతటి చొప్పున నీ దాసుడనైన నేను చేసెదనని సీబా రాజుతో చెప్పెను. కాగా మెఫీబోషెతు రాజకుమారులలో ఒకడైనట్టుగా రాజు బల్లయొద్దనే భోజనము చేయుచుండెను.
\v 12 మెఫీబోషెతుకు ఒక చిన్న కుమారుడుండెను, వాని పేరు మీకా. మరియు సీబాయింటిలో కాపురమున్నవారందరు మెఫీబోషెతుకు దాసులుగా ఉండిరి.
\v 13 మెఫీబోషెతు యెరూషలేములో కాపురముండి సదాకాలము రాజు బల్లయొద్ద భోజనము చేయుచుండెను. అతని కాళ్లు రెండును కుంటివి.
\c 10
\p
\v 1 పిమ్మట అమ్మోను రాజు మృతి నొందగా అతని కుమారుడగు హానూను అతని రాజ్యము నేలుచుండెను.
\v 2 దావీదు--హానూను తండ్రియైన నాహాషు నాకు చేసిన ఉపకారమునకు నేను హానూనునకు ప్రత్యుపకారము చేతుననుకొని, అతని తండ్రి మృతి నొందనందుకు అతని నోదార్చుటకై తన సేవకులచేత సమాచారము పంపించెను. దావీదు సేవకులు అమ్మోనీయుల దేశములోకి రాగా
\v 3 అమ్మోనీయుల ఘనులు తమ రాజగు హానూనుతో ఈలాగు మనవిచేసిరి--నీ తండ్రిని సన్మానించుటకే దావీదు నీయొద్దకు ఓదార్చువారిని పంపెనని నీవనుకొనుచున్నావా? ఈ పట్టణమును నాశము చేయవలెనని దాని శోధించుటకై వారిని అతడు వేగు నిమిత్తమే పంపించి యున్నాడని నీకు తోచలేదా?
\v 4 అంతట హానూను దావీదు పంపించిన సేవకులను పట్టుకొని, సగము గడ్డము గొరిగించి, వారు తొడుగుకొనిన బట్టలను నడిమికి పిర్రలమట్టుకు కత్తిరించి వారిని వెళ్లగొట్టెను.
\v 5 ఈ సంగతి దావీదుకు వినబడినప్పుడు, ఆ మనుష్యులు బహు సిగ్గునొందిరని వారిని ఎదుర్కొనుటకై మనుష్యులను పంపించి -- మీ గడ్డములు పెరుగువరకు యెరికోపట్టణమందు ఆగి అటుతరువాత రండని వారితో చెప్పుడనెను.
\v 6 --దావీదు దృష్టికి మనలను మనము హేయపరచుకొంటిమని అమ్మోనీయులు గ్రహించి దూతలను పంపి, బేత్రెహోబుతోను అరాము సోబాతోను చేరిన అరామీయులలోనుండి యిరువదివేలమంది కాల్బలమును, మయకా రాజునొద్దనుండి వెయ్యిమంది బంటులను, టోబులోనుండి పన్నెండు వేలమంది బంటులను జీతమునకు పిలిపించుకొనిరి.
\v 7 దావీదు ఈ సంగతి విని, యోవాబును శూరుల దండంతటిని పంపెను.
\v 8 అమ్మోనీయులు బయలుదేరి గుమ్మమునకెదురుగా యుద్ధపంక్తులు తీర్చిరి. సోబా అరామీయులును రెహోబు అరామీయులును మయకావారును టోబువారును విడిగా పొలములో నిలిచిరి.
\v 9 యోవాబు తనకు వెనుకను ముందును వారు యుద్ధపంక్తులు తీర్చియుండుట చూచి, ఇశ్రాయేలీయులలో బలాఢ్యులను ఏర్పరచి పంక్తులు తీర్చి అరామీయులను ఎదు ర్కొనబోయెను.
\v 10 అమ్మోనీయులను ఎదుర్కొనుటకై మిగిలినవారిని తన సహోదరుడగు
\v 11 అబీషైకి అప్పగించి--అరామీయునుల బలము నాకు మించినయెడల నీవు నన్ను ఆదుకొనవలెను, అమ్మోనీయుల బలము నీకు మించినయెడల నేను వచ్చి నిన్ను ఆదుకొందునని చెప్పి అమ్మోనీయులను ఎదుర్కొనుటకై తనవారిని వ్యూహపరచెను.
\v 12 అప్పుడు--ధైర్యము తెచ్చుకొమ్ము, మన జనులను మన దేవుని పట్టణమును తలంచుకొని ధైర్యము తెచ్చుకొందము, తన దృష్టికి ఏది యనుకూలమో యెహోవా దానిని చేయుగాక అని అబీషైతో చెప్పి
\v 13 యోవాబును అతనితోకూడ నున్న వారును అరామీయులతో యుద్ధముచేయ బయలుదేరగానే వారు అతని యెదుట నిలువజాలక పారిపోయిరి.
\v 14 అరామీయులు పారిపోవుట అమ్మోనీయులు చూచి వారును అబీషై యెదుట నిలువలేక పారిపోయి పట్టణములో చొరబడగా, యోవాబు అమ్మోనీయులను విడిచి యెరూషలేముకు వచ్చెను.
\v 15 అయితే అరామీయులు తాము ఇశ్రాయేలీయుల చేతిలో ఓడిపోతిమని తెలిసికొని గుంపుకూడిరి.
\v 16 హదదెజెరు నదియవతలనున్న అరామీయులను పిలువనంపగా వారు హేలాముకు వచ్చిరి.
\v 17 హదదెజెరు సైన్యాధిపతియగు షోబకు వీరికి అధిపతిగా ఉండెను. దావీదుకు ఈ వార్త వినబడినప్పుడు అతడు ఇశ్రాయేలీయులనందరిని సమకూర్చి యొర్దాను నది దాటి హేలాముకు వచ్చెను.
\v 18 అరామీయులు సన్నద్ధులై దావీదును ఎదుర్కొన వచ్చి అతనితో యుద్ధము కలిపి ఇశ్రాయేలీయులయెదుట నిలువజాలక పారిపోగా, దావీదు అరామీయులలో ఏడు నూర్లమంది రథికులను నలువది వేలమంది గుర్రపు రౌతులను హతము చేసెను. మరియు వారి సైన్యాధిపతియగు షోబకు దావీదు చేతిలో ఓడిపోయి అచ్చటనే చచ్చెను.
\v 19 హదదెజరుకు సేవకులగు రాజులందరును తాము ఇశ్రాయేలీయుల యెదుట నిలువలేకుండ కొట్టబడియుండుట చూచి భయాక్రాంతులై అమ్మోనీయులకు ఇక సహాయము చేయుట మాని ఇశ్రాయేలీయులతో సమాధానపడి వారికి లోబడిరి.
\c 11
\p
\v 1 వసంతకాలమున రాజులు యుద్ధమునకు బయలుదేరు సమయమున దావీదు యోవాబును అతనివారిని ఇశ్రాయేలీయులనందరిని పంపగా వారు అమ్మోనీయులను సంహరించి రబ్బా పట్టణమును ముట్టడివేసిరి; అయితే దావీదు యెరూషలేమునందు నిలిచెను.
\p
\v 2 ఒకానొక దినమున ప్రొద్దు గ్రుంకువేళ దావీదు పడకమీదనుండి లేచి రాజనగరి మిద్దెమీద నడుచుచు పైనుండి చూచుచుండగా స్నానముచేయు ఒక స్త్రీ కనబడెను.
\v 3 ఆమె బహు సౌందర్యవతియై యుండుట చూచి దావీదు దాని సమాచారము తెలిసికొనుటకై యొక దూతను పంపెను, అతడు వచ్చి -- ఆమె ఏలీయాము కుమార్తెయు హిత్తీయుడగు ఊరియాకు భార్యయునైన బత్షెబ అని తెలియజేయగా
\v 4 దావీదు దూతలచేత ఆమెను పిలువనంపెను. ఆమె అతనియొద్దకు రాగా అతడు ఆమెతో శయనించెను; కలిగిన అపవిత్రత పోగొట్టుకొని ఆమె తన యింటికి మరల వచ్చెను.
\v 5 ఆ స్త్రీ గర్భవతియై--నేను గర్భవతినైతినని దావీదుకు వర్తమానము పంపగా
\v 6 దావీదు--హిత్తీయుడగు ఊరియాను నాయొద్దకు పంపుమని దూతద్వారా యోవాబుకు ఆజ్ఞ ఇచ్చెను.
\v 7 ఊరియా దావీదునొద్దకు రాగా దావీదు యోవాబు యోగక్షేమమును జనుల యోగక్షేమమును యుద్ధసమాచారమును అడి గెను.
\v 8 తరువాత దావీదు--ఇంటికి పోయి శ్రమ తీర్చుకొనుమని ఊరియాకు సెలవియ్యగా, ఊరియా రాజనగరిలోనుండి బయలువెళ్లెను.
\v 9 అతనివెనుక రాజు ఫలాహారము అతనియొద్దకు పంపించెను గాని ఊరియా తన యింటికి వెళ్లక తన యేలినవాని సేవకులతో కూడ రాజనగరిద్వారమున పండుకొనెను.
\v 10 ఊరియా తన యింటికి పోలేదను మాట దావీదుకు వినబడినప్పుడు దావీదు ఊరియాను పిలిపించి -- నీవు ప్రయాణముచేసి వచ్చితివి గదా; యింటికి వెళ్లకపోతివేమని యడుగగా
\v 11 ఊరియా--మందసమును ఇశ్రాయేలువారును యూదావారును గుడారములలో నివసించుచుండగను, నా యధిపతియగు యోవాబును నా యేలినవాడవగు నీ సేవకులును బయట దండులో నుండగను, భోజనపానములు చేయుటకును నా భార్యయొద్ద పరుండుటకును నేను ఇంటికి పోదునా? నీతోడు నీ ప్రాణముతోడు నేనాలాగు చేయువాడను కానని దావీదుతో అనెను.
\v 12 దావీదు--నేడును నీ విక్కడనుండుము, రేపు నీకు సెలవిత్తునని ఊరియాతో అనగా ఊరియా నాడును మరునాడును యెరూషలేములో నిలి చెను.
\v 13 అంతలో దావీదు అతనిని భోజనమునకు పిలిపించెను; అతడు బాగుగా తిని త్రాగిన తరువాత దావీదు అతని మత్తునిగా చేసెను; సాయంత్రమున అతడు బయలు వెళ్లి తన యింటికి పోక తన యేలినవాని సేవకుల మధ్య పడకమీద పండుకొనెను.
\v 14 ఉదయమున దావీదు -- యుద్ధము మోపుగా జరుగుచున్నచోట ఊరియాను ముందుపెట్టి అతడు కొట్టబడి హతమగునట్లు నీవు అతని యొద్దనుండి వెళ్లి పొమ్మని
\v 15 యోవాబుకు ఉత్తరము వ్రాయించి ఊరియాచేత పంపించెను.
\v 16 యోవాబు పట్టణమును ముట్టడివేయుచుండగా, ధైర్యవంతులుండు స్థలమును గుర్తించి ఆ స్థలమునకు ఊరియాను పంపెను.
\v 17 ఆ పట్టణపువారు బయలుదేరి యోవాబుతో యుద్ధమునకు రాగా దావీదు సేవకులలో కొందరు కూలిరి, హిత్తీయుడగు ఊరియాయును హతమాయెను.
\v 18 కాబట్టి యోవాబు యుద్ధసమాచారమంతయు దావీదునొద్దకు పంపి దూతతో ఇట్లనెను
\v 19 -- యుద్ధసమాచారము నీవు రాజుతో చెప్పి చాలించిన తరువాత రాజు కోపము తెచ్చుకొని -- యుద్ధము చేయునప్పుడు మీరెందుకు పట్టణముదగ్గరకు పోతిరి?
\v 20 గోడమీదనుండి వారు అంబులు వేయుదురని మీకు తెలియక పోయెనా?
\v 21 ఎరుబ్బెషెతు కుమారుడైన అబీమెలెకు ఏలాగు హతమాయెను? ఒక స్త్రీ తిరుగటిరాతి తునక ఎత్తి గోడమీదనుండి అతనిమీద వేసినందున అతడు తేబేసు దగ్గర హతమాయెను గదా? ప్రాకారముదగ్గెరకు మీరెందుకు పోతిరని నిన్నడిగినయెడల నీవు--తమరి సేవకుడగు ఊరియాయు హతమాయెనని చెప్పుమని బోధించి దూతను పంపెను.
\v 22 దూత పోయి యోవాబు పంపిన వర్తమానమంతయు దావీదుకు తెలియజేసెను.
\v 23 ఎట్లనగా--ఆ మనుష్యులు మమ్మును ఓడించుచు పొలములోకి మాకెదురు రాగా మేము వారిని గుమ్మమువరకు వెంటాడి గెలిచితివిు.
\v 24 అప్పుడు ప్రాకారముమీదనుండి విలుకాండ్రు తమ సేవకులమీద అంబులువేయగా రాజు సేవకులలో కొందరు హతమైరి, తమరి సేవకుడైన హిత్తీయుడగు ఊరియాకూడ హతమాయెను.
\v 25 అందుకు దావీదు -- నీవు యోవాబుతో ఈ మాట చెప్పుము -- ఆ సంగతినిబట్టి నీవు చింతపడకుము; ఖడ్గము ఒకప్పుడు ఒకనిమీదను ఒకప్పుడు మరియొకనిమీదను పడుటకద్దు; పట్టణముమీద యుద్ధము మరి బలముగా జరిపి దాని పడగొట్టుమని చెప్పి, నీవు యోవాబును ధైర్యపరచి చెప్పుమని ఆ దూతకు ఆజ్ఞ ఇచ్చి పంపెను.
\v 26 ఊరియా భార్య తన భర్తయగు ఊరియా హతమైన సంగతి విని తన భర్తకొరకు అంగలార్చెను.
\v 27 అంగలార్పుకాలము తీరిన తరువాత దావీదు దూతలను పంపి ఆమెను తన నగరికి తెప్పించుకొనగా ఆమె అతనికి భార్యయయి అతనికొక కుమారుని కనెను. అయితే దావీదు చేసినది యెహోవా దృష్టికి దుష్కార్యముగా ఉండెను.
\c 12
\p
\v 1 కావున యెహోవా నాతానును దావీదునొద్దకు పంపెను; అతడు వచ్చి దావీదుతో ఇట్లనెను--ఒకానొక పట్టణమందు ఇద్దరు మనుష్యులు ఉండిరి.
\v 2 ఒకడు ఐశ్వర్య వంతుడు ఒకడు దరిద్రుడు. ఐశ్వర్యవంతునికి విస్తారమైన గొర్రెలును గొడ్లును కలిగియుండెను.
\v 3 అయితే ఆ దరిద్రునికి తాను కొనుక్కొనిన యొక చిన్న ఆడు గొర్రెపిల్ల తప్ప ఏమియు లేకపోయెను. వాడు దాని పెంచుకొనుచుండగా అది వానియొద్దను వాని బిడ్డలయొద్దను ఉండి పెరిగి వాని చేతి ముద్దలు తినుచు వాని గిన్నెలోనిది త్రాగుచు వాని కౌగిట పండుకొనుచు వానికి కుమార్తెవలె ఉండెను.
\v 4 అట్లుండగా మార్గస్థుడొకడు ఐశ్వర్యవంతుని యొద్దకు వచ్చెను. అతడు తనయొద్దకు వచ్చిన మార్గస్థునికి ఆయత్తము చేయుటకు తన గొర్రెలలోగాని గొడ్లలోగాని దేనిని ముట్టనొల్లక, ఆ దరిద్రుని గొర్రెపిల్లను పట్టుకొని, తన యొద్దకు వచ్చినవానికి ఆయత్తము చేసెను.
\v 5 దావీదు ఈ మాట విని ఆ మనుష్యునిమీద బహుగా కోపించుకొని--యెహోవా జీవముతోడు నిశ్చయముగా ఈ కార్యము చేసినవాడు మరణపాత్రుడు.
\v 6 వాడు కనికరము లేక యీ కార్యము చేసెను గనుక ఆ గొర్రెపిల్లకు ప్రతిగా నాలుగు గొర్రెపిల్లల నియ్యవలెనని నాతానుతో అనెను.
\p
\v 7 నాతాను దావీదును చూచి--నీవే ఆ మనుష్యుడవు. ఇశ్రాయేలీయుల దేవుడైన యెహోవా సెలవిచ్చునదేమనగా--ఇశ్రాయేలీయులమీద నేను నిన్ను రాజుగా పట్టాభిషేకముచేసి సౌలు చేతిలోనుండి నిన్ను విడిపించి నీ యజమానుని నగరిని నీకనుగ్రహించి
\v 8 నీ యజమానుని స్త్రీలను నీ కౌగిట చేర్చి ఇశ్రాయేలువారిని యూదావారిని నీ కప్పగించితిని. ఇది చాలదని నీవనుకొనినపక్షమున నేను మరి ఎక్కువగా నీకిచ్చియుందును.
\v 9 నీవు యెహోవా మాటను తృణీకరించి ఆయన దృష్టికి చెడుతనము చేసితివేమి? హిత్తీయుడగు ఊరియాను కత్తిచేత చంపించి అతని భార్యను నీకు భార్య యగునట్లుగా నీవు పట్టుకొని యున్నావు; అమ్మోనీయులచేత నీవతని చంపించితివి గదా?
\v 10 నీవు నన్ను లక్ష్యము చేయక హిత్తీయుడగు ఊరియా భార్యను నీకు భార్య యగునట్లు తీసికొనినందున నీ యింటివారికి సదాకాలము యుద్ధము కలుగును.
\v 11 నా మాట ఆలకించుము; యెహోవానగు నేను సెలవిచ్చున దేమనగా--నీ యింటివారి మూలముననే నేను నీకు అపాయము పుట్టింతును; నీవు చూచుచుండగా నేను నీ భార్యలను తీసి నీ చేరువ వానికప్పగించెదను.
\v 12 పగటియందు వాడు వారితో శయనించును. నీవు ఈ కార్యము రహస్యముగా చేసితివిగాని ఇశ్రాయేలీయులందరు చూచుచుండగా పగటియందే నేను చెప్పినదాని చేయింతును.
\v 13 --నేను పాపముచేసితినని దావీదు నాతానుతో అనగా నాతాను--నీవు చావకుండునట్లు యెహోవా నీ పాపమును బట్టి నిన్ను శిక్షింపక పోవును.
\v 14-15 అయితే ఈ కార్యమువలన యెహోవాను దూషించుటకు ఆయన శత్రువులకు నీవు గొప్ప హేతువు కలుగజేసితివి గనుక నీకు పుట్టిన బిడ్డ నిశ్చయముగా చచ్చునని దావీదుతో చెప్పి తన యింటికి వెళ్లెను.
\p
\v 16 యెహోవా ఊరియా భార్య దావీదుకు కనిన బిడ్డను మొత్తినందున అది బహు జబ్బుపడెను.
\v 17 దావీదు ఉపవాసముండి లోపలికి పోయి రాత్రి అంతయు నేలపడియుండి బిడ్డకొరకు దేవుని బతిమాలగా, ఇంటిలో ఎన్నికయైనవారు లేచి అతని నేలనుండి లేవనెత్తుటకు వచ్చిరి గాని అతడు సమ్మతింపక వారితోకూడ భోజనము చేయక యుండెను.
\v 18 ఏడవ దినమున బిడ్డ చావగా--బిడ్డ ప్రాణముతో ఉండగా మేము అతనితో మాటిలాడినప్పుడు అతడు మా మాటలు వినక యుండెను.
\v 19 ఇప్పుడు బిడ్డ చనిపోయెనని మనము అతనితో చెప్పినయెడల తనకు తాను హాని చేసికొనునేమో యనుకొని, దావీదు సేవకులు బిడ్డ చనిపోయెనను సంగతి అతనితో చెప్ప వెరచిరి. అయితే దావీదు తన సేవకులు గుసగుసలాడుట చూచి బిడ్డ చని పోయెనను సంగతి గ్రహించి--బిడ్డ చనిపోయెనా అని తన సేవకుల నడుగగా వారు--చనిపోయెననిరి.
\v 20 అప్పుడు దావీదు నేలనుండి లేచి స్నానముచేసి తైలము పూసికొని వేరు వస్త్రములు ధరించి యెహోవా మందిరములో ప్రవేశించి మ్రొక్కి తన యింటికి తిరిగి వచ్చి భోజనము తెమ్మనగా వారు వడ్డించిరి; అప్పుడు అతడు భోజనము చేసెను.
\v 21 అతని సేవకులు--బిడ్డ జీవముతో ఉండగా ఉపవాసముండి దానికొరకు ఏడ్చుచుంటివి గాని అది మరణమైనప్పుడు లేచి భోజనము చేసితివి. నీవీలాగున చేయుట ఏమని దావీదునడుగగా
\v 22 అతడు--బిడ్డ ప్రాణముతో ఉన్నప్పుడు దేవుడు నాయందు కనికరించి వాని బ్రదికించునేమో యనుకొని నేను ఉపవాసముండి యేడ్చుచుంటిని.
\v 23 ఇప్పుడు చనిపోయెను గనుక నేనెందుకు ఉపవాసముండవలెను? వాని తిరిగి రప్పించగలనా? నేను వానియొద్దకు పోవుదును గాని వాడు నాయొద్దకు మరల రాడని వారితో చెప్పెను.
\v 24 తరువాత దావీదు తన భార్యయైన బత్షెబను ఓదార్చి ఆమెయొద్దకు పోయి ఆమెను కూడగా ఆమె యొక కుమారుని కనెను. దావీదు అతనికి సొలొమోను అని పేరు పెట్టెను.
\v 25 యెహోవా అతని ప్రేమించి నాతాను అను ప్రవక్తను పంపగా అతడు యెహోవా ఆజ్ఞనుబట్టి యదీద్యా అని అతనికి పేరు పెట్టెను.
\p
\v 26 యోవాబు రబ్బా అను అమ్మోనీయుల పట్టణముమీద యుద్ధము చేసి రాజనగరిని పట్టుకొనెను.
\v 27 దావీదునొద్దకు అతడు దూతలను పంపి--నేను రబ్బామీద యుద్ధము చేసి జలములమీది పట్టణమును పట్టుకొంటిని;
\v 28 నేను పట్టణమును పట్టుకొని నా పేరు దానికి పెట్టకుండునట్లు (యెరూషలేమునొద్ద) మిగిలిన దండువారిని సమకూర్చి నీవు పట్టణమును పట్టుకొనవలెనని వర్తమానముచేయగా
\v 29 దావీదు యోధులను సమకూర్చి రబ్బాకు వచ్చి దానిమీద యుద్ధముచేసి దాని పట్టుకొని, వారి రాజు కిరీటమును అతని తలమీదనుండి తీయించగా అది దావీదు తలమీద పెట్టబడెను. అది విలువగల రత్నములు చెక్కినదై రెండు బంగారు మనుగులంత యెత్తుండెను.
\v 30 మరియు అతడు పట్టణములోనుండి బహు విస్తారమైన దోపుసొమ్ము పట్టుకొని పోయెను.
\v 31 పట్టణములో ఉన్నవారిని బయటికి తెప్పించి రంపములచేతను పదునుగల యినుప పనిముట్లచేతను ఇనుప గొడ్డండ్లచేతను వారిని తుత్తునియలుగా చేయించి వారిని ఇటుక ఆవములలో వేసెను. అమ్మోనీయుల పట్టణములన్నిటికి అతడు ఈలాగు చేసెను. ఆ తరువాత దావీదును జనులందరును తిరిగి యెరూషలేముకు వచ్చిరి.
\c 13
\p
\v 1 తరువాత దావీదు కుమారుడగు అబ్షాలోముకు తామారను నొక సుందరవతియగు సహోదరి యుండగా దావీదు కుమారుడగు అమ్నోను ఆమెను మోహించెను.
\v 2 తామారు కన్యయైనందున ఆమెకు ఏమి చేయవలెనన్నను దుర్లభమని అమ్నోను గ్రహించి చింతాక్రాంతుడై తన సోదరియైన తామారునుబట్టి చిక్కిపోయెను.
\v 3 అమ్నోనుకు మిత్రుడొకడుండెను. అతడు దావీదు సహోదరుడైన షిమ్యా కుమారుడు, అతని పేరు యెహోనాదాబు. ఈ యెహోనాదాబు బహు కపటముగలవాడు. అతడు
\v 4 -- రాజకుమారుడవైన నీవు నానాటికి చిక్కిపోవుటకు హేతువేమి? సంగతి నాకు తెలియజెప్పవా అని అమ్నోనుతో అనగా అమ్నోను--నా సహోదరుడగు అబ్షాలోము సహోదరియైన తామారును నేను మోహించియున్నానని అతనితో అనెను.
\v 5 యెహోనాదాబు­--నీవు రోగివైనట్టు వేషము వేసికొని నీ మంచముమీద పండుకొనియుండుము. నీ తండ్రి నిన్ను చూచుటకు వచ్చినప్పుడు నీవు­ -- నా సోదరియైన తామారుచేత సిద్ధపరచబడిన భోజనము నేను భుజించునట్లు ఆమె వచ్చి నేను చూచుచుండగా దాని సిద్ధము చేసి నాకు పెట్టునట్లు సెలవిమ్మని అడుగుమని అతనికి బోధింపగా అమ్నోను పడకమీద పండుకొనెను.
\v 6 అమ్నోను కాయిలాపడెనని రాజు అతని చూడ వచ్చినప్పుడు అమ్నోను--నా సహోదరియగు తామారు చేతి వంటకము నేను భుజించునట్లు ఆమె వచ్చి నేను చూచుచుండగా నాకొరకు రెండు అప్పములు చేయుటకు సెలవిమ్మని రాజుతో మనవి చేయగా
\v 7 దావీదు--నీ సహోదరుడగు అమ్నోను ఇంటికి పోయి అతనికొరకు భోజనము సిద్ధము చేయుమని తామారు ఇంటికి వర్తమానము పంపెను.
\v 8 కాబట్టి తామారు తన సహోదరుడైన అమ్నోను ఇంటికి పోయెను.
\v 9 అతడు పండుకొనియుండగా ఆమె పిండి తీసికొని కలిపి అతని యెదుట అప్పములు చేసి వాటిని కాల్చి బొరుసు పట్టుకొని అతనికి వడ్డింపగా అతడు--నాకు వద్దని చెప్పి -- ఉన్నవారందరు నాయొద్దనుండి అవతలకు పొండనెను.
\v 10 వారందరు బయటికి పోయిన తరువాత అమ్నోను -- నీచేతి వంటకము నేను భుజించునట్లు దానిని గదిలోనికి తెమ్మనగా, తామారు తాను చేసిన అప్పములను తీసికొని గదిలోపలనున్న తన సహోదరుడగు అమ్నోనునొద్దకు వచ్చెను.
\v 11 అయితే అతడు భుజింపవలెనని ఆమె వాటిని తీసికొని వచ్చినప్పుడు అతడు ఆమెను పట్టుకొని--నా సహోదరీ రమ్ము, నాతో శయనించుము అని చెప్పగా
\v 12 ఆమె--నా అన్నా, నన్ను అవమానపరచకుము; ఈలాగు చేయుట ఇశ్రాయేలీయులకు తగదు, ఇట్టి జారకార్యము నీవు చేయవద్దు, నా యవమానము నేనెక్కడ దాచుకొందును?
\v 13 నీవును ఇశ్రాయేలీయులలో దుర్మార్గుడవగుదువు; అయితే ఇందునుగూర్చి రాజుతో మాటలాడుము;
\v 14 అతడు నన్ను నీకియ్యక పోడు అని చెప్పినను అతడు ఆమె మాట వినక ఆమెను బలవంతము చేసి అవమానపరచి ఆమెతో శయనించెను.
\v 15 అమ్నోను ఈలాగు చేసిన తరువాత ఆమెయెడల అత్యధికమైన ద్వేషము పుట్టి అదివరకు ఆమెను ప్రేమించినంతకంటె అతడు మరి యెక్కువగా ఆమెను ద్వేషించి లేచి పొమ్మని ఆమెతో చెప్పగా
\v 16 ఆమె--నన్ను బయటకు తోసివేయుటవలన నాకు నీవిప్పుడు చేసిన కీడుకంటె మరి యెక్కువ కీడు చేయకుమని చెప్పినను
\v 17 అతడు ఆమె మాట వినక తన పనివారిలో ఒకని పిలిచి--దీనిని నాయొద్దనుండి వెళ్లగొట్టి తలుపు గడియ వేయుమని చెప్పెను.
\v 18 కన్యకలైన రాజకుమార్తెలు వివిధ వర్ణములుగల చీరలు ధరించువారు ఆమె యట్టి చీరయొకటి ధరించి యుండినను పనివాడు ఆమెను బయటికి వెళ్లగొట్టి మరల రాకుండునట్లు తలుపు గడియవేసెను.
\v 19 అప్పుడు తామారు నెత్తిమీద బుగ్గిపోసికొని తాను కట్టుకొనిన వివిధవర్ణములుగల చీరను చింపి నెత్తిమీద చెయ్యిపెట్టుకొని యేడ్చుచు పోగా
\v 20 ఆమె సహోదరుడగు అబ్షాలోము ఆమెను చూచి -- నీ సహోదరుడగు అమ్నోను నిన్ను కూడినాడు గదా? నా సహోదరీ నీవు ఊరకుండుము; అతడు నీ సహోదరుడే గదా, యిందునుగూర్చి చింతపడవద్దనెను. కావున తామారు చెరుపబడినదై తన సహోదరుడగు అబ్షాలోము ఇంట నుండెను.
\v 21 ఈ సంగతి రాజగు దావీదుకు వినబడినప్పుడు అతడు బహురౌద్రము తెచ్చుకొనెను.
\v 22 అబ్షాలోము తన సహోదరుడగు అమ్నోనుతో మంచి చెడ్డ లేమియు మాటలాడక ఊరకుండెను గాని, తన సహోదరియగు తామారును బలవంతము చేసినందుకై అతనిమీద పగయుంచెను.
\p
\v 23 రెండు సంవత్సరములైన తరువాత ఎఫ్రాయిముకు సమీపమందుండు బయల్హాసోరులో (అబ్షాలోము) గొర్రెలబొచ్చు కత్తిరించు కాలము రాగా అబ్షాలోము రాజకుమారుల నందరిని విందుకు పిలిచెను.
\v 24 అబ్షాలోము రాజునొద్దకు వచ్చి--చిత్తగించుము, నీ దాసుడనైన నాకు గొర్రెబొచ్చు కత్తిరించు కాలము వచ్చెను; రాజవైన నీవును నీ సేవకులును విందుకు రావలెనని నీ దాసుడనైన నేను కోరుచున్నానని మనవి చేయగా
\v 25 రాజు--నా కుమారుడా, మమ్మును పిలువవద్దు; మేము నీకు అధిక భారముగా ఉందుము; మేమందరము రాతగదని చెప్పినను అబ్షాలోము రాజును బలవంతము చేసెను.
\v 26 అయితే దావీదు వెళ్లనొల్లక అబ్షాలోమును దీవించి పంపగా అబ్షాలోము -- నీవు రాకపోయిన యెడల నా సహోదరుడగు అమ్నోను మాతోకూడ వచ్చునట్లు సెలవిమ్మని రాజుతో మనవి చేసెను. -- అతడు నీయొద్దకు ఎందుకు రావలెనని రాజు అడుగగా
\v 27 అబ్షాలోము అతని బతిమాలినందున రాజు అమ్నోనును తన కుమారులందరును అతనియొద్దకు పోవచ్చునని సెలవిచ్చెను.
\v 28 అంతలో అబ్షాలోము తన పనివారిని పిలిచి, అమ్నోను ద్రాక్షారసమువలన సంతోషియై యుండుట మీరు కనిపెట్టియుండి అమ్నోనును హతము చేయుడని నేను మీతో చెప్పు నప్పుడు భయపడక అతని చంపుడి, నేను గదా మీకు ఆజ్ఞ ఇచ్చి యున్నాను, ధైర్యము తెచ్చుకొని పౌరుషము చూపుడి అని గట్టిగా ఆజ్ఞ ఇచ్చెను.
\v 29 అబ్షాలోము ఇచ్చిన ఆజ్ఞచొప్పున వారు చేయగా రాజకుమారులందరును లేచి తమ కంచరగాడిదెల నెక్కి పారిపోయిరి.
\v 30 వారు మార్గములో ఉండగానే యొకడును లేకుండ రాజకుమారులను అందరిని అబ్షాలోము హతముచేసెనని దావీదుకు వార్త రాగా
\v 31 అతడు లేచి వస్త్రములు చింపుకొని నేల పడియుండెను; మరియు అతని సేవకులందరు వస్త్రములు చింపుకొని దగ్గెర నిలువబడియుండిరి.
\v 32 దావీదు సహోదరుడైన షిమ్యాకు పుట్టిన యెహోనాదాబు దీని చూచి--రాజకుమారులైన ¸°వ నులనందరిని వారు చంపిరని నా యేలినవాడవగు నీవు తలంచవద్దు; అమ్నోను మాత్రమే మరణమాయెను; ఏలయనగా అతడు అబ్షాలోము సహోదరియైన తామారును బలవంతము చేసిన నాటనుండి అబ్షాలోము అతని చంపవలెనను తాత్పర్యముతో ఉండెనని అతని నోటి మాటనుబట్టి నిశ్చ యించుకొనవచ్చును.
\v 33 కాబట్టి నా యేలినవాడవగు నీవు రాజకుమారులందరును మరణమైరని తలచి విచారపడవద్దు; అమ్నోను మాత్రమే మరణమాయెననెను.
\v 34 అబ్షాలోము ఇంతకుముందు పారిపోయి యుండెను. కావలియున్న పనివాడు ఎదురుచూచుచున్నప్పుడు తన వెనుక కొండప్రక్కనున్న మార్గమున వచ్చుచున్న అనేకజనులు కనబడిరి.
\v 35 యెహోనాదాబు--అదిగో రాజకుమారులు వచ్చియున్నారు; నీ దాసుడనైన నేను చెప్పిన ప్రకారముగానే ఆయెనని రాజుతో చెప్పెను.
\v 36 అతడు ఆ మాటలాడ చాలింపగానే రాజకుమారులు వచ్చి బిగ్గరగా ఏడ్వసాగిరి, రాజును అతని సేవకులందరును దీని చూచి బహుగా ఏడ్చిరి.
\v 37 అయితే అబ్షాలోము పారిపోయి అమీహూదు కుమారుడైన తల్మయి అను గెషూరు రాజునొద్ద చేరెను. దావీదు అనుదినమును తన కుమారునికొరకు అంగలార్చుచుండెను.
\p
\v 38 అబ్షాలోము పారిపోయి గెషూరుకు వచ్చి అక్కడ మూడు సంవత్సరములున్న తరువాత
\v 39 రాజైన దావీదు అమ్నోను మరణమాయెననుకొని అతనిగూర్చి యోదార్పునొందినవాడై అబ్షాలోమును పట్టుకొనవలెనన్న ఆలోచన మానెను.
\c 14
\p
\v 1 రాజుయొక్క మనస్సు అబ్షాలోముకు విరోధమని2 సెరూయా కుమారుడైన యోవాబు గ్రహించి
\v 2 తెకోవనుండి యుక్తిగల యొక స్త్రీని పిలువనంపించి--ఏడ్చుచున్న దానవైనట్టు నటించి దుఃఖవస్త్రములు ధరించుకొని తైలము పూసికొనక బహు కాలము దుఃఖపడిన దానివలెనుండి
\v 3 నీవు రాజునొద్దకు వచ్చి యీ ప్రకారము మనవి చేయవలెనని దానికి బోధించెను.
\v 4 కాగా తెకోవ ఊరి స్త్రీ రాజునొద్దకువచ్చి సాగిలపడి సమస్కారము చేసి--రాజా రక్షించుమనగా
\v 5 రాజు--నీకేమి కష్టము వచ్చెనని అడిగెను. అందుకు ఆమె--నేను నిజముగా విధవరాలను, నా పెనిమిటి చనిపోయెను;
\v 6 నీ దాసినైన నాకు ఇద్దరు కుమారులు ఉండిరి, వారు పొలములో పెనుగులాడుచుండగా విడిపించు వాడెవడును లేకపోయినందున వారిలో నొకడు రెండవవాని కొట్టి చంపెను.
\v 7 కాబట్టి నా యింటివారందరును నీ దాసినైన నామీదికి లేచి--తన సహోదరుని చంపినవాని అప్పగించుము; తన సహోదరుని ప్రాణము తీసినందుకై మేము వాని చంపి హక్కుదారుని నాశనము చేతుమనుచున్నారు. ఈలాగున వారు నా పెనిమిటికి భూమిమీద పేరైనను శేషమైనను లేకుండ మిగిలిన నిప్పురవను ఆర్పివేయబోవుచున్నారని రాజుతో చెప్పగా
\v 8 రాజు -- నీవు నీ యింటికి పొమ్ము, నిన్నుగురించి ఆజ్ఞ ఇత్తునని ఆమెతో చెప్పెను.
\v 9 అందుకు తెకోవ ఊరి స్త్రీ--నా యేలినవాడా రాజా, దోషము నామీదను నాతండ్రి ఇంటివారి మీదను నిలుచునుగాక, రాజుకును రాజు సింహాసనమునకును దోషము తగులకుండుగాక అని రాజుతో అనగా
\v 10 రాజు -- ఎవడైనను దీనిగూర్చి నిన్నేమైన అనినయెడల వాని నాయొద్దకు తోడుకొని రమ్ము; వాడికను నిన్ను ముట్టక యుండునని ఆమెతో చెప్పెను.
\v 11 అప్పుడు ఆమె--రాజవైన నీవు నీ దేవుడైన యెహోవాను స్మరించి హత్యకు ప్రతిహత్య చేయువారు నా కుమారుని నశింపజేయకుండ ఇకను నాశనము చేయుట మాన్పించుమని మనవిచేయగా రాజు--యెహోవా జీవముతోడు నీ కుమారుని తలవెండ్రుకలలో ఒకటైనను నేల రాలకుండుననెను.
\v 12 అప్పుడు ఆ స్త్రీ--నా యేలినవాడవగు నీతో ఇంకొక మాటచెప్పుకొనుట నీ దాసినగు నాకు దయచేసి సెలవిమ్మని మనవి చేయగా రాజు--చెప్పుమనెను.
\v 13 అందుకు ఆ స్త్రీ--దేవుని జనులైనవారికి విరోధముగా నీ వెందుకు దీని తలపెట్టియున్నావు? రాజు ఆ మాట సెలవిచ్చుటచేత తాను వెళ్లగొట్టిన తనవాని రానియ్యక తానే దోషియగుచున్నాడు.
\v 14 మనమందరమును చనిపోదుము గదా, నేలను ఒలికిన మీదట మరల ఎత్తలేని నీటివలె ఉన్నాము; దేవుడు ప్రాణముతీయక తోలివేయబడినవాడు తనకు దూరస్థుడుకాకయుండుటకు సాధనములు కల్పించుచున్నాడు.
\v 15 జనులు నన్ను భయపెట్టిరి గనుక నేను దీని గూర్చి నా యేలినవాడవగు నీతో మాటలాడ వచ్చితిని. కాబట్టి నీ దాసురాలనగు నేను -- రాజు తన దాసినగు నా మనవిచొప్పున చేయునేమో
\v 16 రాజు నా మనవి అంగీకరించి దేవుని స్వాస్థ్యము అనుభవింపకుండ నన్నును నా కుమారునిని నాశనము చేయదలచినవాని చేతిలోనుండి తన దాసినగు నన్ను విడిపించునేమో అనుకొంటిని.
\v 17 మరియు నీ దేవుడైన యెహోవా నీకు తోడై యున్నాడు గనుక నా యేలినవాడవును రాజవునగు నీవు దేవుని దూతవంటివాడవై మంచి చెడ్డలన్నియు విచారింప చాలియున్నావు; కాబట్టి నీ దాసినగు నేను నా యేలినవాడగు రాజు సెలవిచ్చిన మాట సమాధానకరమగునని అనుకొంటిననెను.
\v 18 రాజు--నేను నిన్ను అడుగు సంగతి నీ వెంతమాత్రమును మరుగుచేయవద్దని ఆ స్త్రీతో అనగా ఆమె--నా యేలినవాడవగు నీవు సెలవిమ్మనెను.
\v 19 అంతట రాజు--యోవాబు నీకు బోధించెనా అని ఆమె నడిగినందుకు ఆమె యిట్లనెను--నా యేలినవాడవైన రాజా, నీ ప్రాణము తోడు, చెప్పినదానిని తప్పక గ్రహించుటకు నా యేలినవాడవును రాజవునగు నీవంటివాడొకడును లేడు; నీ సేవకుడగు యోవాబు నాకు బోధించి యీ మాటలన్నిటిని నీ దాసినగు నాకు నేర్పెను
\v 20 సంగతిని రాజుతో మరుగు మాటలతో మనవి చేయుటకు నీ సేవకుడగు యోవాబు ఏర్పాటు చేసెను. ఈ లోకమందు సమస్తమును ఎరుగుటయందు నా యేలినవాడవగు నీవు దేవదూతల జ్ఞానమువంటి జ్ఞానము గలవాడవు.
\v 21 అప్పుడు రాజు యోవాబుతో ఈలాగున సెలవిచ్చెను. ఆలకించుము, నీవు మనవి చేసినదానిని నేను ఒప్పు కొనుచున్నాను.
\v 22 తరువాత--యౌవనుడగు అబ్షాలోమును రప్పింపుమని అతడు సెలవియ్యగా యోవాబు సాష్టాంగ నమస్కారము చేసి రాజును స్తుతించి--రాజవగు నీవు నీ దాసుడనైన నా మనవి అంగీకరించినందున నా యేలినవాడవగు నీవలన నేను అనుగ్రహము నొందితినని నాకు తెలిసెనని చెప్పి లేచి గెషూరునకు పోయి
\v 23 అబ్షాలోమును యెరూషలేముకు తోడుకొని వచ్చెను.
\v 24 అయితే రాజు -- అతడు నా దర్శనము చేయక తన ఇంటికి పోవలెనని ఉత్తరవు చేయగా అబ్షాలోము రాజదర్శనము చేయక తన ఇంటికి పోయెను.
\p
\v 25 ఇశ్రాయేలీయులందరిలో అబ్షాలోమంత సౌందర్యము గలవాడు ఒకడును లేడు; అరికాలు మొదలుకొని తలవరకు ఏ లోపమును అతనియందు లేకపోయెను.
\v 26 తన తలవెండ్రుకలు భారముగా నున్నందున ఏటేట అతడు వాటిని కత్తిరించుచు వచ్చెను; కత్తిరించునప్పుడెల్ల వాటి యెత్తు రాజు తూనికనుబట్టి యిన్నూరు తులములాయెను.
\v 27 అబ్షాలోముకు ముగ్గురు కుమారులును తామారు అనునొక కుమార్తెయు పుట్టిరి; ఆమె బహు సౌందర్యవతి.
\p
\v 28 అబ్షాలోము రెండు నిండు సంవత్సరములు యెరూషలేములోనుండియు రాజదర్శనము చేయక యుండగా
\v 29 యోవాబును రాజునొద్దకు పంపించుటకై అబ్షాలోము అతని పిలువనంపినప్పుడు యోవాబు రానొల్లక యుండెను. రెండవమారు అతని పిలువనంపినప్పుడు అతడు రానొల్లక పోగా
\v 30 అబ్షాలోము తన పనివారిని పిలిచి -- యోవాబు పొలము నా పొలముదగ్గెర నున్నది గదా, దానిలో యవల చేలు ఉన్నవి; మీరు పోయి వాటిని తగలబెట్టుడని వారితో చెప్పెను. అబ్షాలోము పనివారు ఆ చేలు తగలబెట్టగా
\v 31 యావాబు చూచి లేచి అబ్షాలోము ఇంటికి వచ్చి--నీ పనివారు నా చేలు తగులబెట్టిరేమని అడుగగా
\v 32 అబ్షాలోము యోవాబుతో ఇట్లనెను--గెషూరునుండి నేను వచ్చిన ఫలమేమి? నేనచ్చటనే యుండుట మేలని నీ ద్వారా రాజుతో చెప్పుకొనుటకై రాజునొద్దకు నిన్ను పంపవలెనని నేను నిన్ను పిలిచితిని; రాజదర్శనము నేను చేయవలెను; నాయందు దోషము కనబడినయెడల రాజు నాకు మరణశిక్ష విధింపవచ్చును.
\v 33 అంతట యోవాబు రాజునొద్దకు వచ్చి ఆ సమాచారము తెలుపగా, రాజు అబ్షాలోమును పిలువనంపించెను. అతడు రాజునొద్దకు వచ్చి రాజ సన్నిధిని సాష్టాంగ నమస్కారము చేయగా రాజు అబ్షాలోమును ముద్దుపెట్టుకొనెను.
\c 15
\p
\v 1 ఇదియైన తరువాత అబ్షాలోము ఒక రథమును గుర్రములను సిద్ధపరచి, తనయెదుట పరుగెత్తుటకై యేబదిమంది బంటులను ఏర్పరచుకొనెను.
\v 2 ఉదయముననే లేచి బయలుదేరి పట్టణముయొక్క గుమ్మపు మార్గమందు ఒక తట్టున నిలిచి, రాజుచేత తీర్పునొందుటకై వ్యాజ్యమాడువారెవరైనను వచ్చియుండగా కనిపెట్టి వారిని పిలిచి -- నీవు ఏ ఊరివాడవని యడుగుచుండెను -- నీ దాసుడనైన నేను ఇశ్రాయేలీయుల గోత్రములలో ఫలానిదానికి చేరినవాడనని వాడు చెప్పగా
\v 3 అబ్షాలోము -- నీ వ్యాజ్యము సరిగాను న్యాయముగాను ఉన్నదిగాని దాని విచారించుటకై నియమింపబడినవాడు రాజునొద్ద ఒకడును లేడని చెప్పి
\v 4 నేను ఈ దేశమునకు న్యాయాధిపతినై యుండుట యెంత మేలు; అప్పుడు వ్యాజ్యమాడువారు నాయొద్దకు వత్తురు, నేను వారికి న్యాయము తీర్చుదునని చెప్పుచు వచ్చెను.
\v 5 మరియు తనకు నమస్కారము చేయుటకై యెవడైనను తన దాపుకు వచ్చినప్పుడు అతడు తన చేయి చాపి అతని పట్టుకొని ముద్దుపెట్టుకొనుచు వచ్చెను.
\v 6 తీర్పునొందుటకై రాజునొద్దకు వచ్చిన ఇశ్రాయేలీయులకందరికి అబ్షాలోము ఈ ప్రకారము చేసి ఇశ్రాయేలీయులనందరిని తనతట్టు త్రిప్పుకొనెను.
\p
\v 7 నాలుగు1 సంవత్సరములు జరిగినమీదట అబ్షాలోము రాజునొద్దకు వచ్చి -- నీ దాసుడనైన నేను అరాము దేశమునందలి గెషూరునందుండగా -- యెహోవా నన్ను యెరూషలేముకు తిరిగి రప్పించినయెడల నేను ఆయనను సేవించెదనని మ్రొక్కుకొంటిని గనుక,
\v 8 నేను హెబ్రోనుకు పోయి యెహోవాకు నేను మ్రొక్కుకొనిన మ్రొక్కుబడి తీర్చుకొనుటకు నాకు సెలవిమ్మని మనవిచేయగా
\v 9 రాజు--సుఖముగా పొమ్మని సెలవిచ్చెను గనుక అతడు లేచి హెబ్రోనుకు పోయెను.
\v 10 అబ్షాలోము--మీరు బాకానాదము వినునప్పుడు అబ్షాలోము హెబ్రోనులో ఏలుచున్నాడని కేకలు వేయుడని చెప్పుటకై ఇశ్రాయేలీయుల గోత్రములన్నిటియొద్దకు వేగులవారిని పంపెను.
\v 11 విందుకు పిలువబడియుండి యిన్నూరుమంది యెరూషలేములోనుండి అబ్షాలోముతో కూడ బయలుదేరి యుండిరి, వీరు ఏమియు తెలియక యథార్థమైన మనస్సుతో వెళ్లియుండిరి.
\v 12 మరియు బలి అర్పింపవలెనని యుండి అబ్షాలోము గీలోనీయుడైన అహీతో పెలు అను దావీదుయొక్క మంత్రిని గీలో అను అతని ఊరినుండి పిలిపించి యుండెను. అబ్షాలోము దగ్గరకు వచ్చిన జనము మరి మరి యెక్కువగుటచేత కుట్ర బహు బలమాయెను.
\p
\v 13 ఇశ్రాయేలీయులు అబ్షాలోముపక్షము వహించిరని దావీదుకు వర్తమానము రాగా
\v 14 దావీదు యెరూషలేమునందున్న తన సేవకులకందరికి ఈలాగు ఆజ్ఞ ఇచ్చెను--అబ్షాలోము చేతిలోనుండి మనము తప్పించుకొని రక్షణ నొందలేము; మనము పారిపోదము రండి, అతడు హఠాత్తుగా వచ్చి మనలను పట్టుకొనకను, మనకు కీడుచేయకను, పట్టణమును కత్తివాత హతము చేయకను ఉండునట్లు మనము త్వరగా వెళ్లిపోదము రండి.
\v 15 అందుకు రాజు సేవకులు ఈలాగు మనవి చేసిరి -- చిత్తగించుము; నీ దాసులమైన మేము మా యేలినవాడవును రాజవునగు నీవు సెలవిచ్చినట్లు చేయుటకు సిద్ధముగా నున్నాము.
\v 16 అప్పుడు రాజు నగరిని కనిపెట్టుటకై ఉపపత్నులగు పదిమందిని ఉంచిన మీదట తన యింటివారినందరిని వెంటబెట్టుకొని కాలినడకను బయలుదేరెను.
\v 17 రాజును అతని యింటివారును బయలుదేరి బెత్మెర్హాకుకు వచ్చి బసచేసిరి.
\v 18 అతని సేవకులందరును అతని యిరుపార్శ్వముల నడిచిరి; కెరేతీయులందరును పెలేతీయులందరును గాతునుండి వచ్చిన ఆరు నూర్లమంది గిత్తీయులును రాజుకు ముందుగానడచుచుండిరి.
\v 19 రాజు గిత్తీయుడగు ఇత్తయిని కనుగొని--నీవు నివాసస్థలము కోరు పరదేశివై యున్నావు; నీవెందుకు మాతో కూడ వచ్చుచున్నావు? నీవు తిరిగి పోయి రాజున్న స్థలమున ఉండుము.
\v 20 నిన్ననే వచ్చిన నీకు, ఎక్కడికి పోవుదుమో తెలియకయున్న మాతోకూడ ఈ తిరుగులాట యెందుకు? నీవు తిరిగి నీ సహోదరులను తోడుకొని పొమ్ము; కృపాసత్యములు నీకు తోడుగా ఉండును గాక యని చెప్పగా
\v 21 ఇత్తయి -- నేను చచ్చినను బ్రదికినను, యెహోవా జీవముతోడు నా యేలినవాడవును రాజవునగు నీ జీవముతోడు, ఏ స్థలమందు నా యేలినవాడవును రాజవునగు నీవుందువో ఆ స్థలమందే నీ దాసుడనైన నేనుందునని రాజుతో మనవి చేసెను.
\v 22 అందుకు దావీదు--ఆలాగైతే నీవు రావచ్చునని ఇత్తయితో సెలవిచ్చెను గనుక గిత్తీయుడగు ఇత్తయియును అతని వారందరును అతని కుటుంబికులందరును సాగిపోయిరి.
\v 23 వారు సాగిపోవుచుండగా జనులందరు బహుగా ఏడ్చుచుండిరి, ఈ ప్రకారము వారందరు రాజుతోకూడ కిద్రోనువాగు దాటి అరణ్యమార్గమున ప్రయాణమై పోయిరి.
\v 24 సాదోకును లేవీయులందరును దేవుని నిబంధన మందసమును మోయుచు అతనియొద్ద ఉండిరి. వారు దేవుని మందసమును దింపగా అబ్యాతారు వచ్చి పట్టణములోనుండి జనులందరును దాటిపోవు పర్యంతము నిలిచెను.
\v 25 అప్పుడు రాజు సాదోకును పిలిచి--దేవుని మందసమును పట్టణములోకి తిరిగి తీసికొనిపొమ్ము; యెహోవా దృష్టికి నేను అనుగ్రహము పొందినయెడల ఆయన నన్ను తిరిగి రప్పించి
\v 26 దానిని తన నివాసస్థానమును నాకు చూపించును; నీయందు నాకిష్టము లేదని ఆయన సెలవిచ్చినయెడల ఆయన చిత్తము,-- నీ దృష్టికి అనుకూలమైనట్టు నాయెడల జరిగించుమని నేను చెప్పుదునని పలికి
\v 27 యాజకుడైన సాదోకుతో ఇట్లనెను--ప్రదర్శకుడవగు సాదోకూ, శుభమొంది నీవును నీ కుమారుడగు అహిమయస్సు అబ్యాతారుకు పుట్టిన యోనాతాను అను నీ యిద్దరు కుమారులును పట్టణమునకు పోవలెను.
\v 28 ఆలకించుము; నీయొద్దనుండి నాకు రూఢియైన వర్తమానము వచ్చు పర్యంతము నేను అరణ్యమందలి రేవులదగ్గెర నిలిచి యుందును.
\v 29 కాబట్టి సాదోకును అబ్యాతారును దేవుని మందసమును యెరూషలేముకు తిరిగి తీసికొనిపోయి అక్కడ నిలిచిరి.
\p
\v 30 అయితే దావీదు ఒలీవచెట్ల కొండ యెక్కుచు ఏడ్చుచు, తల కప్పుకొని పాదరక్షలులేకుండ కాలినడకను వెళ్ళెను; అతనియొద్దనున్న జనులందరును తలలు కప్పుకొని యేడ్చుచు కొండ యెక్కిరి.
\v 31 అంతలో ఒకడు వచ్చి, అబ్షాలోము చేసిన కుట్రలో అహీతోపెలు చేరియున్నాడని దావీదుకు తెలియజేయగా దావీదు--యెహోవా అహీతోపెలుయొక్క ఆలోచనను చెడగొట్టుమని ప్రార్థన చేసెను.
\v 32 దేవుని ఆరాధించు స్థలమొకటి ఆ కొండమీద ఉండెను. వారు అచ్చటికి రాగా అర్కీయుడైన హూషై పై వస్త్రములు చింపుకొని తలమీద ధూళి పోసికొని వచ్చి రాజును దర్శనము చేసెను.
\v 33 రాజు -- నీవు నాతో కూడ వచ్చినయెడల నాకు భారముగా ఉందువు;
\v 34 నీవు పట్టణమునకు తిరిగి పోయి--రాజా, యింతవరకు నీ తండ్రికి నేను సేవచేసినట్లు ఇకను నీకు సేవచేసెదనని అబ్షాలోముతో చెప్పినయెడల నీవు నా పక్షపువాడవై యుండి అహీతోపెలుయొక్క ఆలోచనను చెడగొట్టగలవు.
\v 35 అక్కడ యాజకులైన సాదోకును అబ్యాతారును నీకు సహాయకులుగా నుందురు; కాబట్టి రాజనగరియందు ఏదైనను జరుగుట నీకు వినబడినయెడల యాజకుడైన సాదోకుతోను అబ్యాతారుతోను దాని చెప్పవలెను.
\v 36 అహిమయస్సు అబ్యాతారు కుమారు డైన యోనాతాను అను సాదోకు ఇద్దరు కుమారులు అచ్చట నున్నారు. నీకు వినబడినదంతయు వారిచేత నాయొద్దకు వర్తమానము చేయుమని చెప్పి అతని పంపివేసెను.
\v 37 దావీదు స్నేహితుడైన హూషై పట్టణమునకు వచ్చుచుండగా అబ్షాలోమును యెరూషలేము చేరెను.
\c 16
\p
\v 1 దావీదు కొండ శిఖరము అవతల కొంచెము దూరము వెళ్లిన తరువాత మెఫీబోషెతు సేవకుడైన సీబా గంతలు కట్టిన రెండు గాడిదలను తీసికొని వచ్చెను; రెండు ఇన్నూరు రొట్టెలును నూరు ద్రాక్ష గెలలును నూరు అంజూరపు అడలును ద్రాక్షారసపు తిత్తి ఒకటియు వాటిమీద వేసి యుండెను.
\v 2 రాజు--ఇవి ఎందుకు తెచ్చితివని సీబాను అడుగగా సీబా-- గాడిదలు రాజు ఇంటివారు ఎక్కుటకును, రొట్టెలును అంజూరపు అడలును పనివారు తినుటకును, ద్రాక్షారసము అరణ్యమందు అలసటనొందినవారు త్రాగుటకును తెచ్చితిననగా
\v 3 రాజు -- నీ యజమానుని కుమారుడు ఎక్కడనున్నాడని అడిగెను. అందుకు సీబా -- చిత్తగించుము, ఈవేళ ఇశ్రాయేలీయులు -- తన తండ్రి రాజ్యమును తనకు తిరిగి యిప్పింతురనుకొని అతడు యెరూషలేములో నిలిచి యున్నాడనెను.
\v 4 అందుకు రాజు మెఫీబోషెతుకు కలిగినదంతయు నీదేయని సీబాతో చెప్పగా సీబా--నా యేలినవాడా రాజా, నీ దృష్టియందు నేను అనుగ్రహము పొందుదును గాక, నేను నీకు నమస్కారము చేయుచున్నాననెను.
\p
\v 5 రాజైన దావీదు బహూరీము దాపుకు వచ్చినప్పుడు సౌలు కుటుంబికుడగు గెరా కుమారుడైన షిమీ అనునొకడు అచ్చటనుండి బయలుదేరి వచ్చెను; అతడు వెంటవెంట నడుచుచు దావీదును శపించుచు
\v 6 జనులందరును బలాఢ్యులందరును దావీదు ఇరుపార్శ్వముల నుండగా రాజైన దావీదుమీదను అతని సేవకులందరిమీదను రాళ్లు రువ్వుచు వచ్చెను.
\v 7 ఈ షిమీ-- నరహంతకుడా, దుర్మార్గుడా
\v 8 ఛీపో, ఛీపో, -- నీవేలవలెనని నీవు వెళ్లగొట్టిన సౌలు ఇంటివారి హత్యను యెహోవా నీ మీదికి రప్పించి, యెహోవా నీ కుమారుడైన అబ్షాలోము చేతికి రాజ్యమును అప్పగించి యున్నాడు; నీవు నరహంతకుడవు గనుకనే నీ మోసములో నీవు చిక్కుబడి యున్నావని చెప్పి రాజును శపింపగా
\v 9 సెరూయా కుమారుడైన అబీషై-- ఈ చచ్చిన కుక్క నా యేలినవాడవును రాజవునగు నిన్ను శపింపనేల? నీ చిత్తమైతే నేను వాని చేరబోయి వాని తల ఛేదించి వచ్చెదననెను.
\v 10 అందుకు రాజు-- సెరూయా కుమారులారా, మీకును నాకును ఏమి పొందు? వాని శపింపనియ్యుడు, దావీదును శపింపుమని యెహోవా వానికి సెలవియ్యగా--నీవు ఈలాగున నెందుకు చేయుచున్నావని ఆక్షేపణ చేయగలవాడెవడని చెప్పి
\v 11 అబీషైతోను తన సేవకులందరితోను పలికినదేమనగా -- నా కడుపునబుట్టిన నా కుమారుడే నా ప్రాణము తీయ చూచుచుండగా ఈ బెన్యామీయుడు ఈ ప్రకారము చేయుట ఏమి ఆశ్చర్యము? వానిజోలి మానుడి, యెహోవా వానికి సెలవిచ్చియున్నాడు గనుక వాని శపింపనియ్యుడి.
\v 12 యెహోవా నా శ్రమను లక్ష్యపెట్టునేమో, వాడు పలికిన శాపమునకు బదులుగా యెహోవా నాకు మేలు చేయునేమో.
\v 13 అంతట దావీదును అతని వారును మార్గమున వెళ్లిపోయిరి. వారు వెళ్లిపోవుచుండగా షిమీ అతనికెదురుగా కొండప్రక్కను పోవుచు అతనిమీదికి రాళ్లు విసరుచు ధూళి యెగరగొట్టుచునుండెను.
\v 14 రాజును అతనితోకూడనున్న జనులందరును బడలినవారైయొకానొక చోటికి వచ్చి అలసట తీర్చుకొనిరి.
\p
\v 15 అబ్షాలోమును ఇశ్రాయేలువారందరును అహీతోపెలును యెరూషలేముకు వచ్చి యుండిరి.
\v 16 దావీదుతో స్నేహముగానున్న అర్కీయుడైన హూషైయనునతడు అబ్షాలోమునొద్దకు వచ్చి అతని దర్శించి -- రాజు చిరంజీవియగు గాక రాజు చిరంజీవియగు గాక అని పలుకగా
\v 17 అబ్షాలోము-- నీ స్నేహితునికి నీవు చేయు ఉపకారమింతేనా నీ స్నేహితునితో కూడ నీవు వెళ్లకపోతివేమని అతని నడుగగా
\v 18 హూషై--యెహోవాయును ఈ జనులును ఇశ్రాయేలీయులందరును ఎవని కోరుకొందురో నేను అతని వాడనగుదును, అతనియొద్దనే యుందును.
\v 19 మరియు నేనెవనికి సేవచేయవలెను? అతని కుమారుని సన్నిధిని నేను సేవచేయవలెను గదా? నీ తండ్రి సన్నిధిని నేను సేవచేసినట్లు నీ సన్నిధిని నేను సేవచేయుదునని అబ్షాలోమునొద్ద మనవి చేసెను.
\v 20 అబ్షాలోము అహీతోపెలును పిలువనంపి--మనము చేయవలసిన పని ఏదో తెలిసికొనుటకై ఆలోచన చేతము రమ్ము అనగా
\v 21 అహీతోపెలు-- నీ తండ్రిచేత ఇంటికి కావలి యుంచబడిన ఉపపత్నులయొద్దకు నీవు పోయినయెడల నీవు నీ తండ్రికి అసహ్యుడవైతివని ఇశ్రాయేలీయులందరు తెలిసికొందురు, అప్పుడు నీ పక్షమున నున్నవారందరు ధైర్యము తెచ్చుకొందురని చెప్పెను.
\v 22 కాబట్టి మేడమీద వారు అబ్షాలోముకు గుడారము వేయగా ఇశ్రాయేలీయులకందరికి తెలియునట్లుగా అతడు తన తండ్రి ఉపపత్నులను కూడెను.
\v 23 ఆ దినములలో అహీతోపెలు చెప్పిన యే యాలోచనయైనను ఒకడు దేవునియొద్ద విచారణచేసి పొందిన ఆలోచనయైనట్టుగా ఉండెను; దావీదును అబ్షాలోమును దానిని అట్లే యెంచుచుండిరి.
\c 17
\p
\v 1 దావీదు అలసట నొంది బలహీనముగా నున్నాడు గనుక--
\v 2-3 నేను అతనిమీద పడి అతని బెదరించినయెడల అతనియొద్దనున్న జనులందరు పారిపోదురు; రాజును మాత్రము హతముచేసి జనులందరిని నీతట్టు త్రిప్పెదను; నీవు వెదకు మనిషిని నేను పట్టుకొనగా జనులందరు వచ్చి నీతో సమాధానపడుదురు గనుక నీ చిత్తమైతే నేను పన్నెండు వేలమందిని ఏర్పరచుకొనిపోయి యీ రాత్రి దావీదును తరిమి పట్టుకొందునని అహీతోపెలు అబ్షాలోముతో చెప్పగా
\v 4 ఈ బోధ అబ్షాలోముకును ఇశ్రాయేలువారి పెద్దలకందరికిని యుక్తముగా కనబడెను.
\p
\v 5 అంతట--అర్కీయుడైన హూషై యేమి చెప్పునో మనము వినునట్లు అతని పిలువనంపుడని అబ్షాలోము ఆజ్ఞ ఇయ్యగా, హూషై అబ్షాలోమునొద్దకు వచ్చెను.
\v 6 అబ్షాలోము అహీతోపెలు చెప్పిన ఆలోచన అతనికి తెలియజేసి -- అతని మాటచొప్పున మనము చేయుదమా చేయకుందుమా? నీ యాలోచన యేమైనది చెప్పుమని అతని నడుగగా
\v 7 హూషై అబ్షాలోముతో ఇట్లనెను. ఈసారి అహీతోపెలు చెప్పిన ఆలోచన మంచిది కాదు.
\v 8 నీ తండ్రియు అతని పక్షమున నున్నవారును మహా బలాఢ్యులనియు, అడవిలో పిల్లలను పోగొట్టుకొనిన యెలుగుబంట్ల వంటివారై రేగిన మనస్సుతో ఉన్నారనియు నీకు తెలియును. మరియు నీ తండ్రి యుద్ధమునందు ప్రవీణుడు, అతడు జనులతో కూడ బసచేయడు.
\v 9 అతడేదో యొక గుహయందో మరి ఏ స్థలమందో దాగి యుండును. కాబట్టి నీవారిలో కొందరు యుద్ధారంభమందు కూలగాచూచి జనులు వెంటనే ఆ సంగతినిబట్టి అబ్షాలోము పక్షమున నున్నవారు ఓడిపోయిరని చెప్పు కొందురు.
\v 10 నీ తండ్రి మహా బలాఢ్యుడనియు, అతని పక్షపువారు ధైర్యవంతులనియు ఇశ్రాయేలీయులందరును ఎరుగుదురు గనుక సింహపుగుండెవంటి గుండెగలవారు సయితము దిగులొందుదురు.
\v 11 కాబట్టి నా ఆలోచన యేమనగా, దానునుండి బెయేర్షెబావరకు లెక్కకు సముద్రపు ఇసుక రేణువులంత విస్తారముగా ఇశ్రాయేలీయులనందరిని నలుదిశలనుండి నీయొద్దకు సమకూర్చి నీవు స్వయముగా యుద్ధమునకు పోవలెను.
\v 12 అప్పుడు మనము అతడు కనబడిన స్థలములలో ఏదోయొక దానియందు అతనిమీద పడుదుము; నేలమీద మంచుపడురీతిగా మనము అతనిమీదికి వచ్చినయెడల అతని పక్షపువారిలో ఒకడును తప్పించుకొనజాలడు.
\v 13 అతడు ఒక పట్టణములో చొచ్చినపక్షమున ఇశ్రాయేలీయులందరును ఆ పట్టణమునకు త్రాళ్లు తీసికొనివచ్చి యొక చిన్నరాయి అచ్చట కనబడకుండ దానిని నదిలోకి లాగుదురు.
\v 14 అబ్షాలోమును ఇశ్రాయేలువారందరును ఈ మాట విని అర్కీయుడగు హూషై చెప్పిన ఆలోచన అహీతోపెలు చెప్పినదానికంటె యుక్తమని యొప్పు కొనిరి; ఏలయనగా యెహోవా అబ్షాలోముమీదికి ఉపద్రవమును రప్పింప గలందులకై అహీతోపెలు చెప్పిన యుక్తిగల ఆలోచనను వ్యర్థముచేయ నిశ్చయించి యుండెను.
\p
\v 15 కాబట్టి హూషై అబ్షాలోమునకును ఇశ్రాయేలువారి పెద్దలకందరికిని అహీతోపెలు చెప్పిన ఆలోచనను తాను చెప్పిన ఆలోచనను యాజకులగు సాదోకుతోను అబ్యాతారుతోను తెలియజెప్పి
\v 16 -- మీరు త్వరపడి ఈ రాత్రి అరణ్యమందు ఏరు దాటు స్థలములలో ఉండవద్దనియు, రాజును అతని సమక్షమందున్న జనులందరును నశింపకుండునట్లు శీఘ్రముగా వెళ్లిపోవుడనియు దావీదుకు వర్తమానము పంపుడని చెప్పెను.
\v 17 తాము పట్టణముతట్టు వచ్చిన సంగతి తెలియబడక యుండునట్లు యోనాతానును అహిమయస్సును ఏన్‌రోగేలు దగ్గెర నిలిచియుండగా పని కత్తెయొకతెవచ్చి, హూషై చెప్పిన సంగతిని వారికి తెలియజేయగా వారు వచ్చి రాజైన దావీదుతో దాని తెలియజెప్పిరి.
\v 18 తాను వారిని కనుగొనిన సంగతి పనివాడు ఒకడు అబ్షాలోముకు తెలిపెను గాని వారిద్దరు వేగిరముగా పోయి బహూరీములో ఒకని యిల్లు చేరి అతని యింటి ముంగిట ఒక బావి యుండగా దానిలో దిగి దాగి యుండిరి.
\v 19 ఆ యింటి యిల్లాలు ముతక గుడ్డ యొకటి తీసికొనివచ్చి బావిమీద పరచి దానిపైన గోధుమపిండి ఆరబోసెను గనుక వారు దాగిన సంగతి యెవరికిని తెలియకపోయెను.
\v 20 అబ్షాలోము సేవకులు ఆ యింటి ఆమెయొద్దకు వచ్చి అహిమయస్సును యోనాతానును ఎక్కడ ఉన్నారని అడుగగా ఆమె-- వారు ఏరుదాటి పోయిరని వారితో చెప్పెను గనుక వారు పోయి వెదకి వారిని కానక యెరూషలేముకు తిరిగి వచ్చిరి.
\v 21 వారు వెళ్లిన తరువాత యోనాతానును అహిమయస్సును బావిలోనుండి బయటికి వచ్చి దావీదు నొద్దకుపోయి అహీతోపెలు అతనిమీద చేసిన ఆలోచన తెలియజేసి-- నీవు లేచి త్వరగా నది దాటవలసినదని అతనితో చెప్పగా
\v 22 దావీదును అతనియొద్దనున్న జనులందరును లేచి యొర్దానునది దాటిరి, తెల్లవారునప్పటికి నది దాటక యుండినవాడు ఒకడును లేకపోయెను.
\v 23 అహీతోపెలు తాను చెప్పిన ఆలోచన జరుగకపోవుట చూచి, గాడిదెకు గంతకట్టి యెక్కి తన ఊరనున్న తన యింటికి పోయి తన యిల్లు చక్కబెట్టుకొని ఉరి పోసికొని చనిపోయెను; జనులు అతని తండ్రి సమాధియందు అతని పాతిపెట్టిరి.
\p
\v 24 దావీదు మహనయీముకు రాగా అబ్షాలోమును ఇశ్రాయేలీయులందరును యొర్దాను నది దాటి వచ్చిరి.
\v 25 అబ్షాలోము యోవాబుకు మారుగా అమాశాను సైన్యాధిపతిగా నియమించెను. ఈ అమాశా ఇత్రా అను ఇశ్రాయేలీయుడు యోవాబు తల్లియైన సెరూయా సహోదరియగు నాహాషు కుమార్తెయైన అబీగయీలు నొద్దకు పోయినందున పుట్టినవాడు
\v 26 అబ్షాలోమును ఇశ్రాయేలీయులును గిలాదుదేశములో దిగియుండిరి.
\p
\v 27 దావీదు మహనయీముకు వచ్చినప్పుడు అమ్మోనీ యుల రబ్బా పట్టణపువాడైన నాహాషు కుమారుడగు షోబీయును, లోదెబారు ఊరివాడగు అమ్మీయేలు కుమారు డైన మాకీరును, రోగెలీము ఊరివాడును గిలాదీయుడునైన బర్జిల్లయియు
\v 28 అరణ్యమందు జనులు అలసినవారై ఆకలిగొని దప్పిగొనియుందురని తలంచి, పరుపులు పాత్రలు కుండలు గోధుమలు యవలు పిండి వేచిన గోధుమలు కాయధాన్యములు చిక్కుడు కాయలు పేలాలు
\v 29 తేనె వెన్న గొర్రెలు జున్నుముద్దలు దావీదును అతనియొద్దనున్న జనులును భోజనము చేయుటకై తీసికొనివచ్చిరి.
\c 18
\p
\v 1 దావీదు తనయొద్దనున్న జనులను లెక్కించి వారి మీద సహస్రాధిపతులను శతాధిపతులను నిర్ణయించి
\v 2 జనులను మూడు భాగములుగా చేసి యోవాబు చేతి క్రింద ఒక భాగమును, సెరూయాకుమారుడగు అబీషై అను యోవాబు సహోదరుని చేతిక్రింద ఒక భాగమును, గిత్తీయుడైన ఇత్తయి చేతిక్రింద ఒక భాగమును ఉంచెను. దావీదు--నేను మీతోకూడ బయలుదేరుదునని జనులతో చెప్పగా
\v 3 జనులు--నీవు రాకూడదు, మేము పారిపోయినను జనులు దాని లక్ష్యపెట్టరు, మాలో సగము మంది చనిపోయినను జనులు దాని లక్ష్యపెట్టరు, మావంటి పది వేలమందితో నీవు సాటి; కాబట్టి నీవు పట్టణమందు నిలిచి మాకు సహాయము చేయవలెనని అతనితో చెప్పిరి.
\v 4 అందుకు రాజు--మీ దృష్టికేది మంచిదో దాని చేసెదనని చెప్పి గుమ్మపు ప్రక్కను నిలిచియుండగా జనులందరును గుంపులై వందల కొలదిగాను వేల కొలదిగాను బయలుదేరిరి.
\v 5 అప్పుడు రాజు యోవాబును అబీషైని ఇత్తయిని పిలిచి--నా నిమిత్తమై యౌవనుడైన అబ్షాలోముకు దయచూపుడని ఆజ్ఞాపించెను. జనులందరు వినుచుండగా రాజు అబ్షాలోమునుగూర్చి అధిపతులకందరికి ఆజ్ఞ ఇచ్చెను.
\v 6 జనులు ఇశ్రాయేలువారిని ఎదిరించుటకై పొలములోకి బయలుదేరిన మీదట యుద్ధము ఎఫ్రాయిము వనములో జరగగా
\v 7 ఇశ్రాయేలువారు దావీదు సేవకుల యెదుట నిలువలేక ఓడిపోయిరి; ఆ దినమున ఇరువది వేలమంది అక్కడ హతులైరి.
\v 8 యుద్ధము ఆ ప్రదేశమంతటను వ్యాపించెను; మరియు నాటిదినమున కత్తిచేత కూలినవారికంటె ఎక్కువమంది అడవిలో చిక్కుబడి నాశనమైరి.
\v 9 అబ్షాలోము కంచరగాడిదెమీద ఎక్కి పోవుచు దావీదు సేవకులకు ఎదురాయెను; ఆ కంచరగాడిదె యొక గొప్పమస్తకివృక్షముయొక్క చిక్కుకొమ్మల క్రిందికి పోయినప్పుడు అతని తల చెట్టుకు తగులుకొనినందున అతడు ఎత్తబడి ఆకాశమునకును భూమికిని మధ్యను వ్రేలాడుచుండగా అతని క్రిందనున్న కంచరగాడిదె సాగిపోయెను.
\v 10 ఒకడు దాని చూచి వచ్చి--అబ్షాలోము మస్తకివృక్షమున వ్రేలాడుచుండుట నేను చూచితినని యోవాబుతో చెప్పినప్పుడు
\v 11 యోవాబు--నీవు చూచియుంటివే, నేల కూలునట్లు నీవతని కొట్టకపోతివేమి? నీవతని చంపినయెడల పది తులముల వెండియు ఒక నడికట్టును నీకిచ్చియుందునని తనకు సమాచారము చెప్పినవానితో అనెను.
\v 12 అందుకు వాడు--యౌవనుడైన అబ్షాలోమును ఎవడును ముట్టకుండ జాగ్రత్తపడుడని రాజు నీకును అబీషైకిని ఇత్తయికిని ఆజ్ఞనిచ్చుచుండగా నేను వింటిని; వెయ్యి తులముల వెండి నా చేతిలో పెట్టినను రాజు కుమారుని నేను చంపను.
\v 13 మాసము చేసి నేను అతని ప్రాణమునకు ముప్పు తెచ్చినయెడల అది రాజుకు తెలియకపోదు, రాజు సన్నిధిని నీవే నాకు విరోధివగుదువు గదా అని యోవాబుతో అనగా
\v 14 యోవాబు--నీవు చేయుదనుక నేను కాచుకొని యుందునా? అని చెప్పి మూడు బాణములు చేత పట్టుకొని పోయి మస్తకివృక్షమున వ్రేలాడుచు ఇంకను ప్రాణముతోనున్న అబ్షాలోముయొక్క గుండెకు గురిపెట్టి
\v 15 తన ఆయుధములను మోయువారు పదిమంది చుట్టు చుట్టుకొని యుండగా అబ్షాలోమును కొట్టి చంపెను.
\v 16 అప్పుడు జనులను ఇక హతము చేయక విడువవలసినదని యోవాబు బాకా ఊదింపగా ఇశ్రాయేలీయులను తరుముకొని పోయిన జనులు తిరిగి వచ్చిరి.
\v 17 జనులు అబ్షాలోము యొక్క కళేబరమును ఎత్తి అడవిలో ఉన్న పెద్దగోతిలో పడవేసి పెద్ద రాళ్లకుప్ప దానిమీద పేర్చిన తరువాత ఇశ్రాయేలీయులందరును తమ తమ యిండ్లకు పోయిరి.
\v 18 తన పేరు నిలుపుటకు తనకు కుమారులు లేరనుకొని, అబ్షాలోము తాను బ్రదికియుండగా ఒక స్తంభము తెచ్చి దానిని రాజు లోయలో తన పేరట నిలువబెట్టి, అతడు ఆ స్తంభమునకు తన పేరు పెట్టి యుండెను. నేటివరకు అబ్షాలోము స్తంభమని దానికి పేరు.
\p
\v 19 సాదోకు కుమారుడైన అహిమయస్సు--నేను పరుగెత్తికొని పోయి యెహోవా తన శత్రువులను ఓడించి తనకు న్యాయము తీర్చిన వర్తమానము రాజుతో చెప్పెదననగా
\v 20 యోవాబు--ఈ దినమున ఈ వర్తమానము చెప్ప తగదు, మరియొక దినమున చెప్పవచ్చును; రాజు కుమారుడు మరణమాయెను గనుక ఈ దినమున వర్తమానము తీసికొని పోతగదని అతనితో చెప్పెను.
\v 21 తరువాత కూషీని పిలిచి--నీవు పోయి నీవు చూచినదానిని రాజుకు తెలియజేయుమనగా కూషీ యోవాబుకు నమస్కారము చేసి పరుగెత్తికొని పోయెను.
\v 22 అయితే సాదోకు కుమారుడైన అహిమయస్సు--కూషీతో కూడ నేనును పరుగెత్తికొని పోవుటకు సెలవిమ్మని యోవాబుతో మనవిచేయగా యోవాబు--నాయనా నీవెందుకు పోవలెను? చెప్పుటకు నీకు బహుమానము తెచ్చు విశేషమైన సమాచారమేదియు లేదుగదా అని అతనితో అనగా
\v 23 అతడు--ఏమైనను సరే నేను పరుగెత్తికొని పోవుదుననెను. అందుకు యోవాబు--పొమ్మని సెలవియ్యగా అహిమయస్సు మైదానపు మార్గమున పరుగెత్తికొని కూషీకంటె ముందుగా చేరెను.
\p
\v 24 దావీదు రెండు గుమ్మముల మధ్యను నడవలో కూర్చొని యుండెను; కావలికాడు గుమ్మముపైనున్న గోడమీదికి ఎక్కి పారచూడగా ఒంటరిగా పరుగెత్తికొని వచ్చుచున్న యొకడు కనబడెను. వాడు అరచి రాజుకు ఈ సంగతి తెలియజేయగా
\v 25 రాజు--వాడు ఒంటరిగా ఉండినయెడల ఏదో వర్తమానము తెచ్చుచున్నాడనెను. అంతలో వాడు పరుగుమీద వచ్చుచుండగా
\v 26 కావలికాడు పరుగెత్తికొని వచ్చు మరియొకని కనుగొని--అదిగో మరియొకడు ఒంటరిగానే పరుగెత్తికొని వచ్చుచున్నాడని ద్వారపుతట్టు తిరిగి చెప్పగా రాజు--వాడును వర్తమానము తెచ్చుచున్నాడనెను.
\v 27 కావలికాడు మొదటివాడు పరుగెత్తుట చూడగా -- వాడు సాదోకు కుమారుడైన అహిమయస్సు అని నాకు తోచుచున్నది అనినప్పుడు రాజు -- వాడు మంచివాడు, శుభవర్తమానము తెచ్చుచున్నాడని చెప్పెను. అంతలో
\v 28 అహిమయస్సు జయమని బిగ్గరగా రాజుతో చెప్పి రాజుముందర సాష్టాంగ నమస్కారము చేసి--నా యేలినవాడవును రాజవునగు నిన్ను చంప చూచినవారిని అప్పగించిన నీ దేవుడైన యెహోవాకు స్తోత్రము అని చెప్పెను.
\v 29 రాజు--బాలుడగు అబ్షాలోము క్షేమముగా ఉన్నాడా? అని యడుగగా అహిమయస్సు--యోవాబు రాజసేవకుడనైన నీ దాసుడనగు నన్ను పంపినప్పుడు గొప్ప అల్లరి జరుగుట నేను చూచితిని గాని అది ఏమైనది నాకు తెలిసినదికాదని చెప్పెను.
\v 30 అప్పుడు రాజు--నీవు ప్రక్కకు తొలగి నిలిచియుండుమని వానికాజ్ఞనియ్యగా వాడు తొలగి నిలిచెను.
\v 31 అంతలో కూషీ వచ్చి--నా యేలినవాడా రాజా, నేను నీకు శుభసమాచారము తెచ్చితిని; యీ దినమున యెహోవా నీ మీదికి వచ్చినవారినందరిని ఓడించి నీకు న్యాయము తీర్చెనని చెప్పినప్పుడు
\v 32 రాజు--బాలుడగు అబ్షాలోము క్షేమముగా ఉన్నాడా? అని యడిగెను. అందుకు కూషీ చెప్పినదేమనగా -- నా యేలినవాడవును రాజవునగు నీ శత్రువులును నీకు హాని చేయవలెనని నీ మీదికి వచ్చినవారందరును ఆ బాలుడున్నట్టుగానే యుందురు గాక.
\v 33 అప్పుడు రాజు బహు కలతపడి గుమ్మమునకు పైగానున్న గదికి ఎక్కి పోయి యేడ్చుచు, సంచరించుచు--నా కుమారుడా అబ్షాలోమా, నా కుమారుడా అబ్షాలోమా, అని కేకలు వేయుచు, అయ్యో నా కుమారుడా, నీకు బదులుగా నేను చనిపోయినయెడల ఎంత బాగుండును; నా కుమారుడా అబ్షాలోమా నా కుమారుడా, అని యేడ్చుచు వచ్చెను.
\c 19
\p
\v 1 రాజు తన కుమారునిగూర్చి దుఃఖించుచు ఏడ్చుచున్నాడను సంగతి ఆ దినమున జనులందరు విని,
\v 2-5 యుద్ధమందు సిగ్గుతో పారిపోయిన జనులవలె వారు నాడు దొంగనడకలతో వచ్చి పట్టణములో ప్రవేశించిరి; నాటి విజయము జనులకందరికి దుఃఖమునకు కారణమాయెను. రాజు ముఖము కప్పుకొని--అబ్షాలోమా నా కుమాడుడా అబ్షాలోమా నా కుమారుడా నా కుమారుడా, అని కేకలువేయుచు ఏడ్చుచుండగా, రాజు అబ్షాలోమునుగూర్చి దుఃఖించుచు ఏడ్చుచున్నాడను సంగతి యోవాబు విని నగరియందున్న రాజునొద్దకు వచ్చి -- నీ ప్రాణమును నీ కుమారుల ప్రాణములను నీ కుమార్తెల ప్రాణములను నీ భార్యల ప్రాణములను నీ ఉపపత్నుల ప్రాణములను ఈ దినమున రక్షించిన నీ సేవకులనందరిని నేడు సిగ్గుపరచి
\v 6 నీ స్నేహితులయెడల ప్రేమ చూపక నీ శత్రువులయెడల ప్రేమ చూపుచు, ఈ దినమున అధిపతులును సేవకులును నీకు ఇష్టజనులుకారని నీవు కనుపరచితివి. మేమందరము చనిపోయి అబ్షాలోము బ్రదికియుండినయెడల అది నీకు ఇష్టమగునన్న మాట యీ దినమున నేను తెలిసికొనుచున్నాను. ఇప్పుడు లేచి బయటికివచ్చి నీ సేవకులను ధైర్యపరచుము.
\v 7 నీవు బయటికి రాకయుండిన పక్షమున ఈ రాత్రి యొకడును నీయొద్ద నిలువడని యెహోవా నామమునుబట్టి ప్రమాణము చేసి చెప్పుచున్నాను; నీ బాల్యమునుండి నేటివరకు నీకు ప్రాప్తించిన అపాయము లన్నిటికంటె అది నీకు కష్టతరముగా ఉండునని రాజుతో మనవిచేయగా రాజు లేచి వచ్చి గుమ్మములో కూర్చుం డెను.
\p
\v 8 రాజు గుమ్మములో కూర్చున్నాడను మాట జనులందరు విని రాజును దర్శింప వచ్చిరిగాని ఇశ్రాయేలువారు తమ తమ యిండ్లకు పారిపోయిరి.
\v 9 అంతట ఇశ్రాయేలువారి గోత్రములకు చేరికైన జనులందరు ఇట్లనుకొనిరి -- మన శత్రువుల చేతిలోనుండియు, ఫిలిష్తీయుల చేతిలోనుండియు మనలను విడిపించిన రాజు అబ్షాలోముకు భయపడి దేశములోనుండి పారిపోయెను.
\v 10 మనమీద మనము రాజుగా పట్టాభిషేకము చేసిన అబ్షాలోము యుద్దమందు మరణమాయెను. కాబట్టి మనము రాజును మరల తోడుకొని రాకుండుటకు హేతువేవిు?
\p
\v 11 రాజైన దావీదు ఇది విని యాజకులగు సాదోకుకును అబ్యాతారుకును వర్తమానము పంపి--ఇశ్రాయేలువారందరు మాటలాడుకొను సంగతి నగరిలోనున్న రాజుకు వినబడెను గనుక రాజును నగరికి మరల తోడుకొని రాకుండ మీరెందుకు ఆలస్యము చేయుచున్నారు?
\v 12 మీరు నాకు ఎముక నంటినట్టియు మాంసము నంటినట్టియు సహోదరులైయుండగా రాజును తోడుకొని రాకుండ మీరెందుకు ఆలస్యము చేయుచున్నారని యూదావారి పెద్దలతో చెప్పుమని ఆజ్ఞ ఇచ్చెను.
\v 13 మరియు అమాశాయొద్దకు దూతలను పంపి--నీవు నాకు ఎముకనంటిన బంధువుడవు మాంసము నంటిన బంధువుడవు కావా? యోవాబుకు బదులు నిన్ను సైన్యాధిపతిగా నేను ఖాయపరచనియెడల దేవుడు గొప్ప అపాయము నాకు కలుగజేయును గాకని చెప్పుడనెను.
\v 14 అతడు పోయి యెవరును తప్పకుండ యూదావారినందరిని రాజుకు ఇష్టపూర్వక ముగా లోబడునట్లు చేయగా -- నీవును నీ సేవకులందరును మరల రావలెనన్న వర్తమానము వారు రాజునొద్దకు పంపిరి. రాజు తిరిగి యొర్దాను నదియొద్దకు రాగా
\v 15 యూదావారు రాజును ఎదుర్కొనుటకును రాజును నది యివతలకు తోడుకొని వచ్చుటకును గిల్గాలుకు వచ్చిరి.
\p
\v 16 అంతలో బహూరీమునందున్న బెన్యామీనీయుడగు గెరా కుమారుడైన షిమీ త్వరపడి రాజైన దావీదును ఎదుర్కొనుటకై యూదావారితో కూడ వచ్చెను.
\v 17 అతని యొద్ద వెయ్యిమంది బెన్యామీనీయులు ఉండిరి. మరియు సౌలు కుటుంబమునకు సేవకుడగు సీబాయును అతని పదునయిదుగురు కుమారులును అతని యిరువదిమంది దాసులును వచ్చి
\v 18 రాజు ఎదుట నది దాటిరి; రాజు ఇంటివారిని అవతలకు దాటించుటకును రాజు దృష్టికి అనుకూలమైనదానిని చేయుటకును రేవుపడవను ఇవతలకు తెచ్చియుండిరి. అంతట గెరా కుమారుడగు షిమీ వచ్చి రాజు యొర్దానునది దాటిపోగానే అతనికి సాష్టాంగపడి
\v 19 --నా యేలినవాడా, నేను చేసిన ద్రోహము నామీద మోపకుము; నా యేలినవాడవును రాజవునగు నీవు యెరూషలేమును విడిచిన వేళ నీ దాసుడనగు నేను మూర్ఖించి చేసిన దోషమును జ్ఞాపకమందుంచకుము, మనస్సునందుంచుకొనకుము.
\v 20 నేను పాపము చేసితినని నాకు తెలిసినది గనుక యోసేపు వారందరితో కూడ నా యేలినవాడవును రాజవునగు నిన్ను ఎదుర్కొనుటకై నేను ముందుగా వచ్చియున్నాననెను.
\v 21 అంతట సెరూయా కుమారుడగు అబీషై--యెహోవా అభిషేకించినవానిని శపించిన యీ షిమీ మరణమునకు పాత్రుడు కాడా అని యనగా
\v 22 దావీదు -- సెరూయా కుమారులారా, మీకును నాకును ఏమి పొందు? ఇట్టి సమయమున మీరు నాకు విరోధులగుదురా? ఇశ్రాయేలువారిలో ఎవరైనను ఈ దినమున మరణశిక్ష నొందుదురా? యిప్పుడు నేను ఇశ్రాయేలువారిమీద రాజునైతినను సంగతి నాకు తెలిసేయున్నదని చెప్పి ప్రమాణముచేసి
\v 23 -- నీకు మరణశిక్ష విధింపనని షిమీతో సెల విచ్చెను.
\p
\v 24 మరియు సౌలు కుమారుడగు మెఫీబోషెతు రాజును నెదుర్కొనుటకు వచ్చెను. రాజు పారిపోయిన దినము మొదలుకొని అతడు సుఖముగా తిరిగి వచ్చిన నాటివరకు అతడు కాళ్లు కడుగుకొనకయు, గడ్డము కత్తిరించుకొనకయు బట్టలు ఉదుకుకొనకయు నుండెను.
\v 25 రాజును ఎదుర్కొనుటకై అతడు యెరూషలేముకు రాగా రాజు -- మెఫీబోషెతూ, నీవు నాతోకూడ రాకపోతివేమని అతని నడిగెను
\v 26 అందుకతడు--నా యేలినవాడా రాజా, నీ దాసుడనైన నేను కుంటివాడను గనుక గాడిదమీద గంత కట్టించి యెక్కి రాజుతోకూడ వెళ్లిపోదునని నేననుకొనగా నా పనివాడు నన్ను మోసము చేసెను.
\v 27 సీబా నీ దాసుడనైన నన్నుగూర్చి నా యేలినవాడవును రాజవునగు నీతో అబద్ధమాడెను. అయితే నా యేలినవాడవును రాజవునగు నీవు దేవదూత వంటివాడవు, నీ దృష్టికి ఏది యనుకూలమో దాని చేయుము.
\v 28 నా తండ్రి యింటివారందరు నా యేలినవాడవును రాజవునగు నీ దృష్టికి మృతుల వంటివారై యుండగా, నీవు నీ బల్లయొద్ద భోజనము చేయువారిలో నీ దాసుడనైన నన్ను చేర్చితివి. కాబట్టి ఇకను రాజవైన నీకు మొర్రపెట్టుటకు నాకేమి న్యాయమని అనగా
\v 29 రాజు--నీ సంగతులను నీవిక ఎందుకు ఎత్తెదవు? నీవును సీబాయును భూమిని పంచుకొనుడని నేనాజ్ఞ ఇచ్చితిని గదా అనెను.
\v 30 అందుకు మెఫీబోషెతు--నా యేలినవాడవగు నీవు నీ నగరికి తిరిగి క్షేమముగా వచ్చియున్నావు గనుక అతడు అంతయు తీసికొన వచ్చుననెను.
\p
\v 31 మరియు గిలాదీయుడగు బర్జిల్లయి రోగెలీమునుండి యొర్దాను అద్దరికి వచ్చి రాజుతోకూడ నది దాటెను.
\v 32 బర్జిల్లయి యెనుబది సంవత్సరముల వయస్సుకలిగి బహు ముసలివాడై యుండెను. అతడు అధిక ఐశ్వర్యవంతుడు గనుక రాజు మహనయీములో నుండగా అతనికి భోజనపదార్థములను పంపించుచు వచ్చెను.
\v 33 యెరూషలేములో నాయొద్ద నిన్ను నిలిపి పోషించెదను, నీవు నాతోకూడ నది దాటవలెనని రాజు బర్జిల్లయితో సెలవియ్యగా
\v 34 బర్జిల్లయి--రాజవగు నీతోకూడ యెరూషలేముకు వచ్చుటకు ఇక నేనెన్ని దినములు బ్రతుకబోవుదును?
\v 35 నేటికి నాకు ఎనుబది యేండ్లాయెను. సుఖదుఃఖములకున్న భేదమును నేను గుర్తింపగలనా? అన్నపానముల రుచి నీ దాసుడనైన నేను తెలిసికొనగలనా? గాయకులయొక్కయు గాయకురాండ్రయొక్కయు స్వరము నాకు వినబడునా? కావున నీ దాసుడనగు నేను నా యేలినవాడవును రాజవునగు నీకు ఎందుకు భారముగా నుండవలెను?
\v 36 నీ దాసుడనైన నేను నీతోకూడ నది దాటి అవతలకు కొంచెము దూరము వచ్చెదను గాని రాజవగు నీవు నాకంత ప్రత్యుపకారము చేయనేల?
\v 37 నేను నా ఊరియందుండి మరణమై నా తలిదండ్రుల సమాధియందు పాతిపెట్టబడుటకై అచ్చటికి తిరిగి పోవునట్లు నాకు సెలవిమ్ము, చిత్తగించుము, నీ దాసుడగు కింహాము నా యేలినవాడవును రాజవునగు నీతోకూడ వచ్చుటకు సెలవిమ్ము; నీ దృష్టికి ఏది యనుకూలమో దానిని అతనికి చేయుమని మనవి చేయగా
\v 38 రాజు--కింహాము నాతోకూడ రావచ్చును, నీ దృష్టికి అనుకూలమైన దానిని నేను అతనికి చేసెదను, మరియు నావలన నీవు కోరునదంతయు నేను చేసెదనని సెలవిచ్చెను.
\v 39 జనులందరును రాజును నది యవతలకు రాగా రాజు బర్జిల్లయిని ముద్దుపెట్టుకొని దీవించెను; తరువాత బర్జిల్లయి తన స్థలమునకు వెళ్లిపోయెను.
\p
\v 40 యూదావారందరును ఇశ్రాయేలువారిలో సగము మందియు రాజును తోడుకొని రాగా రాజు కింహామును వెంటబెట్టుకొని గిల్గాలుకు వచ్చెను.
\v 41 ఇట్లుండగా ఇశ్రాయేలువారందరును రాజునొద్దకు వచ్చి -- మా సహోదరులగు యూదావారు ఎందుకు నిన్ను దొంగిలించుకొని నీ యింటివారిని నీవారిని యొర్దాను ఇవతలకు తోడుకొని వచ్చిరని యడుగగా
\v 42 యూదా వారందరు -- రాజు మీకు సమీపబంధువుడై యున్నాడు గదా, మీకు కోపమెందుకు? ఆలాగుండినను మాలో ఎవరమైనను లాభము పొందితిమా? మాకొరకు మేమేదైనా నపహరించితిమా? అని ఇశ్రాయేలువారితో అనిరి.
\v 43 అందుకు ఇశ్రాయేలువారు--రాజులో మాకు పది భాగములున్నవి; మీకంటె మేము దావీదునందు అధిక స్వాతంత్ర్యము గలవారము; రాజును తోడుకొని వచ్చుటనుగురించి మీతో ముందుగా మాటలాడినవారము మేమే గదా మీరు మమ్మును నిర్లక్ష్యము చేసితిరేమి? అని యూదావారితో పలికిరి. యూదా వారి మాటలు ఇశ్రాయేలువారి మాటలకంటె కఠినముగా ఉండెను.
\c 20
\p
\v 1 బెన్యామీనీయుడగు బిక్రి కుమారుడైన షెబయను దుర్మార్గుడొకడు అచ్చటనుండెను. వాడు--దావీదునందు మనకు భాగము లేదు, యెష్షయి కుమారునియందు మనకు స్వాస్థ్యము ఎంతమాత్రమును లేదు; ఇశ్రాయేలువారలారా, మీరందరు మీ మీ కాపురస్థలములకు పొండని బాకా ఊది ప్రకటన చేయగా
\v 2 ఇశ్రాయేలువారందరు దావీదును విడిచి బిక్రి కుమారుడైన షెబను వెంబడించిరి. అయితే యొర్దాను నదినుండి యెరూషలేమువరకు యూదా వారు రాజును హత్తుకొనిరి.
\v 3 దావీదు యెరూషలేములోని తన నగరికి వచ్చి, తన యింటికి తాను కాపుగా నుంచిన తన ఉపపత్నులైన పదిమంది స్త్రీలను తీసికొని వారిని కావలిలో ఉంచి వారిని పోషించుచుండెను గాని వారియొద్దకు పోకుండెను; వారు కావలి యందుంచబడినవారై బ్రతికినంతకాలము విధవరాండ్రవలె ఉండిరి.
\p
\v 4 తరువాత రాజు అమాశాను పిలువనంపి--మూడు దినములలోగా నీవు నా దగ్గరకు యూదావారినందరిని సమకూర్చి యిక్కడ హాజరుకమ్మని ఆజ్ఞాపించగా
\v 5 అమాశా యూదావారిని సమకూర్చుటకై వెళ్లిపోయెను. అతడు ఆలస్యము చేసినందున అతనికి నిర్ణయించిన కాలము మీరిపోయినప్పుడు
\v 6 దావీదు అబీషైని పిలువనంపి--బిక్రి కుమారుడైన షెబ అబ్షాలోముకంటె మనకు ఎక్కువ కీడు చేయును; వాడు ప్రాకారములుగల పట్టణములలో చొచ్చి మనకు దొరకక పోవునేమో గనుక నీవు నీ యేలినవాని సేవకులను వెంటబెట్టుకొని పోయి వాని తరిమి పట్టుకొనుమని ఆజ్ఞాపించెను.
\v 7 కాబట్టి యోవాబు వారును కెరేతీయులును పెలేతీయులును బలాఢ్యులందరును అతనితోకూడ యెరూషలేములోనుండి బయలుదేరి బిక్రి కుమారుడగు షెబను తరుమబోయిరి.
\v 8 వారు గిబియోనులో ఉన్న పెద్ద బండదగ్గెరకు రాగా అమాశా వారిని కలియవచ్చెను; యోవాబు తాను తొడుగుకొనిన చొక్కాయకు పైన బిగించియున్న నడికట్టుకు వరగల కత్తి కట్టుకొనియుండగా ఆ వరవదులై కత్తి నేలపడెను.
\v 9 అప్పుడు యోవాబు అమాశాను చూచి--నా సహోదరా, నీవు క్షేమముగా ఉన్నావా అనుచు, అమాశాను ముద్దుపెట్టుకొనునట్లుగా కుడిచేత అతని గడ్డము పట్టుకొని
\v 10 అమాశా యోవాబు చేతిలోనున్న కత్తిని చూడకను తన్ను కాపాడుకొనకను ఉండగా యోవాబు అతని కడుపులో దాని గుచ్చెను; గుచ్చిన తోడనే అతని పేగులు నేలకు జారి ఆ దెబ్బతోనే అతడు చనిపోయెను. యోవాబును అతని సహోదరుడగు అబీషైయును బిక్రి కుమారుడగు షెబను తరుముటకు సాగిపోగా
\v 11 యోవాబు బంటులలో ఒకడు అతనిదగ్గెర నిలిచి -- యోవాబును ఇష్టులై దావీదు పక్షముననున్నవారందరు యోవాబును వెంబడించుడని ప్రకటనచేసెను.
\v 12 అమాశా రక్తములో పొర్లుచు మార్గమున పడియుండగా అచ్చోటికి వచ్చిన జనులందరు నిలిచియుండుట ఆ మనుష్యుడు చూచి--అమాశాను మార్గమునుండి చేనిలోనికి లాగి, మార్గస్థులందరు నిలిచి తేరిచూడకుండ శవముమీద బట్ట కప్పెను.
\v 13 శవము మార్గమునుండి తీయబడిన తరువాత జనులందరు బిక్రి కుమారుడగు షెబను తరుముటకై యోవాబు వెంబడి వెళ్లిరి.
\v 14 అతడు ఇశ్రాయేలు గోత్రపువారందరియొద్దకును ఆబేలువారియొద్దకును బేత్మయకావారియొద్దకును బెరీయులందరియొద్దకును రాగా వారు కూడుకొని అతని వెంబడించిరి.
\v 15 ఈ ప్రకారము వారు వచ్చి ఆబేలు బేత్మయకాయందు బిక్రిని ముట్టడివేసి పట్టణపు ప్రాకారము ఎదుట బురుజు కట్టగా యోవాబువారందరు ప్రాకారమును పడగొట్టి ఫడు చేసిరి.
\v 16 అప్పుడు యుక్తిగల యొక స్త్రీ ప్రాకారము ఎక్కి--ఓహో ఆలకించుడి, ఆలకించుడి, నేను అతనితో మాటలాడునట్లు యోవాబును ఇక్కడికి రమ్మని చెప్పుడని కేకవేయగా యోవాబు ఆమెదగ్గరకు వచ్చెను.
\v 17 అంతట ఆమె--యోవాబువు నీవేనా అని అతని నడుగగా అతడు--నేనే అనెను. అందుకామె--నీ దాసురాలనగు నేను నీతో మాటలాడుదునా అని అడుగగా అతడు--మాటలాడ వచ్చుననెను.
\v 18 అంతట ఆమె--పూర్వకాలమున జనులు--ఆబేలునందు సంగతి విచారింపవలెనని చెప్పుట కద్దు; ఆలాగున చేసి కార్యములు ముగించుచు వచ్చిరి.
\v 19 నేను ఇశ్రాయేలునందు నిమ్మళస్థులలోను యధార్థవంతులలోను చేరికయైనదానను; ఇశ్రాయేలీయుల పట్టణములలో ప్రధానమగు ఒక పట్టణమును లయము చేయవలెనని నీవు ఉద్దేశించుచున్నావు; యెహోవా స్వాస్థ్యమును నీవెందుకు నిర్మూలము చేయుదువని చెప్పగా
\v 20 యోవాబు--నిర్మూలము చేయను, లయపరచను, ఆలాగున చేయనే చేయను, సంగతి అది కానేకాదు.
\v 21 బిక్రి కుమారుడగు షెబ అను ఎఫ్రాయిము మన్యపువాడు ఒకడు రాజైన దావీదుమీద ద్రోహము చేసియున్నాడు; మీరు వానిని మాత్రము అప్పగించుడి; తోడనే నేను ఈ పట్టణము విడిచిపోవుదునని చెప్పగా ఆమె యోవాబుతో -- చిత్తము, వాని తల ప్రాకారము పైనుండి పడవేయబడునని చెప్పి పోయి
\v 22 తాను యోవాబుతో పలికిన యుక్తిగల మాటలను జనులందరికి తెలియజేయగా, వారు బిక్రి కుమారుడగు షెబయొక్క తలను ఛేదించి యోవాబు దగ్గెర దాని పడవేసిరి. కాగా అతడు బాకా ఊదించిన తరువాత జనులందరును ఆ పట్టణమును విడిచి యెవరి కాపురస్థలమునకు వారు పోయిరి; యోవాబు యెరూషలేముకు రాజునొద్దకు తిరిగి వచ్చెను.
\p
\v 23 యోవాబు ఇశ్రాయేలు దండువారందరికి అధిపతియై యుండెను. అయితే కెరేతీయులకును పెలేతీయులకును యెహోయాదా కుమారుడగు బెనాయా అధిపతియై యుండెను.
\v 24 అదోరాము పన్నువసూలు చేయుటయందు పనిచేయువారిమీద అధికారియై యుండెను;
\v 25 అహీలూదు కుమారుడగు యెహోషాపాతు రాజ్యపు దస్తావేజులమీద ఉండెను; షెవా ప్రధానమంత్రి;
\v 26 సాదోకును అబ్యాతారును యాజకులు; యాయీరీయుడగు ఈరా దావీదుకు సభాముఖ్యుడు1.
\c 21
\p
\v 1 దావీదు కాలమున మూడు సంవత్సరములు విడువకుండ కరవు కలుగగా దావీదు యెహోవాతో మనవి చేసెను. అందుకు యెహోవా ఈలాగున సెల విచ్చెను--సౌలు గిబియోనీయులను హతముచేసెను గనుక అతనిని బట్టియు, నరహంతకులగు అతని యింటివారినిబట్టియు శిక్షగా ఈ కరవు కలిగెను.
\v 2 గిబియోనీయులు ఇశ్రాయేలీయుల సంబంధికులు కారు, వారు అమోరీయులలో శేషించినవారు. ఇశ్రాయేలీయులు మిమ్మును చంపమని ప్రమాణపూర్వకముగా వారితో చెప్పియుండిరి గాని సౌలు ఇశ్రాయేలు యూదాలవారియందు ఆసక్తిగలవాడై వారిని హతము చేయ చూచుచుండెను.
\v 3 రాజగు దావీదు గిబియోనీయులను పిలువనంపి--నేను మీకేమి చేయగోరుదురు? యెహోవా స్వాస్థ్యమును మీరు దీవించునట్లు దోషనివృత్తికై దేనిచేత నేను ప్రాయశ్చిత్తము చేయుదునని వారిని అడుగగా
\v 4 గిబియోనీయులు--సౌలు అతని యింటి వారును చేసినదాని నిమిత్తము ప్రాయశ్చిత్తము కలుగుటకై వెండి బంగారులే గాని ఇశ్రాయేలీయులలో ఎవరినైనను చంపుటయే గాని మేము కోరుటలేదనిరి. అంతట దావీదు-- మీరేమి కోరుదురో దానిని నేను మీకు చేయుదుననగా
\v 5 వారు--మాకు శత్రువులై మమ్మును నాశనము చేయుచు ఇశ్రాయేలీయుల సరిహద్దులలో ఉండకుండ మేము లయమగునట్లు మాకు హానిచేయ నుద్దేశించినవాని కుమారులలో ఏడుగురిని మాకప్పగించుము.
\v 6 యెహోవా ఏర్పరచుకొనిన సౌలు గిబియా పట్టణములో యెహోవా సన్నిధిని మేము వారిని ఉరితీసెదమని రాజుతో మనవిచేయగా రాజు--నేను వారిని అప్పగించెదననెను.
\v 7 తానును సౌలు కుమారుడగు యోనాతానును యెహోవా నామమునుబట్టి ప్రమాణము చేసియున్న హేతువుచేత రాజు సౌలు కుమారుడగు యోనాతానుకు పుట్టిన మెఫీబోషెతును అప్పగింపక
\v 8 అయ్యా కుమార్తెయగు రిస్పా సౌలుకు కనిన యిద్దరు కుమారులగు అర్మోనిని మెఫీబోషెతును, సౌలు కుమార్తెయగు మెరాబు మెహూలతీయుడగు బర్జిల్లయి కుమారుడైన అద్రీయేలుకు కనిన అయిదుగురు కుమారులను పట్టుకొని గిబియోనీయుల కప్పగించెను.
\v 9 వారు ఈ యేడుగురిని తీసికొనిపోయి కొండమీద యెహోవా సన్నిధిని ఉరితీసిరి. ఆ యేడుగురు ఏకరీతినే చంపబడిరి; కోతకాలమున యవలకోత యారంభమందు వారు మరణమైరి.
\v 10 అయ్యా కుమార్తెయగు రిస్పా గోనెపట్ట తీసికొని కొండపైన పరచుకొని కోత కాలారంభము మొదలుకొని ఆకాశమునుండి వర్షము ఆ కళేబరములమీద కురియు పర్యంతము అచ్చటనే యుండి, పగలు ఆకాశపక్షులు వాటిమీద వాలకుండను రాత్రి అడవిమృగములు దగ్గెరకు రాకుండను వాటిని కాచుచుండగా
\v 11 అయ్యా కుమార్తెయగు రిస్పా అను సౌలు ఉపపత్ని చేసినది దావీదునకు వినబడెను.
\v 12 కాబట్టి దావీదు పోయి సౌలు ఎముకలను అతని కుమారుడైన యోనాతాను ఎముకలను యాబేష్గిలాదు వారియొద్దనుండి తెప్పించెను. ఫిలిష్తీయులు గిల్బోవలో సౌలును హతము చేసినప్పుడు వారు సౌలును యోనా తానును బేత్షాను పట్టణపు వీధిలో వ్రేలాడగట్టగా యాబేష్గిలాదు వారు వారి యెముకలను అచ్చటనుండి దొంగిలి తెచ్చి యుండిరి.
\v 13 కావున దావీదు వారియొద్దనుండి సౌలు ఎముకలను అతని కుమారుడైన యోనాతాను ఎముకలను తెప్పించెను, రాజాజ్ఞనుబట్టి ఉరితీయబడినవారి యెముకలను జనులు సమకూర్చిరి.
\v 14 సౌలు ఎముకలను అతని కుమారుడైన యోనాతాను ఎముకలను బెన్యామీనీయుల దేశమునకు చేరిన సేలాలోనున్న సౌలు తండ్రియగు కీషు సమాధియందు పాతిపెట్టిరి. రాజు ఈలాగు చేసిన తరువాత దేశముకొరకు చేయబడిన విజ్ఞాపనమును దేవుడంగీకరించెను.
\v 15 ఫిలిష్తీయులకును ఇశ్రాయేలీయులకును యుద్ధము మరల జరుగగా దావీదు తన సేవకులతోకూడ దిగిపోయి ఫిలిష్తీయులతో యుద్ధము చేయునప్పుడు అతడు సొమ్మ సిల్లెను.
\v 16 అప్పుడు రెఫాయీయుల సంతతివాడగు ఇష్బిబేనోబ అను ఒకడు ఉండెను. అతడు ధరించియున్న ఖడ్గము క్రొత్తది, వాని యీటె మూడువందల తులముల యెత్తు యిత్తడిగలదినేను దావీదును చంపెదనని అతడు చెప్పియుండెను.
\v 17 సెరూయా కుమారుడైన అబీషై రాజును ఆదుకొని ఆ ఫిలిష్తీయుని కొట్టి చంపెను. దావీదు జనులు దీని చూచి, ఇశ్రాయేలీయులకు దీపమగు నీవు ఆరిపోకుండునట్లు నీవు ఇకమీదట మాతోకూడ యుద్ధమునకు రావద్దని అతనిచేత ప్రమాణము చేయించిరి.
\p
\v 18 అటుతరువాత ఫిలిష్తీయులతో గోబుదగ్గెర మరల యుద్ధము జరుగగా హూషాతీయుడైన సిబ్బెకై రెఫా యీయుల సంతతివాడగు సఫును చంపెను.
\v 19 తరువాత గోబుదగ్గెర ఫిలిష్తీయులతో ఇంకొకసారి యుద్ధము జరుగగా అక్కడ బేత్లెహేమీయుడైన యహరేయోరెగీము కుమారుడగు ఎల్హానాను గిత్తీయుడైన గొల్యాతు సహోదరుని చంపెను; వాని యీటెకర్ర నేతగాని దోనె అంత గొప్పది.
\v 20 ఇంకొక యుద్ధము గాతుదగ్గెర జరిగెను. అక్కడ మంచి యెత్తరి యొకడుండెను, ఒక్కొక చేతికి ఆరేసి వ్రేళ్లును, ఒక్కొక కాలికి ఆరేసి వ్రేళ్లును, ఇరువది నాలుగు వ్రేళ్లు అతనికుండెను. అతడు రెఫాయీయుల సంతతివాడు.
\v 21 అతడు ఇశ్రాయేలీయులను తిరస్కరించుచుండగా దావీదు సహోదరుడైన షిమ్యాకు పుట్టిన యోనాతాను వాని చంపెను.
\v 22 ఈ నలుగురును గాతులోనున్న రెఫాయీయుల సంతతివారై దావీదువలనను అతని సేవకులవలనను హతులైరి.
\c 22
\p
\v 1 యెహోవా తన్ను సౌలు చేతిలోనుండియు,
\pi తన శత్రువులందరి చేతిలోనుండియు తప్పించిన దినమున దావీదు ఈ గీత వాక్యములను చెప్పి
\pi యెహోవాను స్తోత్రించెను.
\pi అతడిట్లనెను.
\pi
\v 2 యెహోవా నా శైలము, నా కోట, నా రక్షకుడు.
\pi
\v 3 నా దుర్గము, నేను ఆయనను ఆశ్రయించుదును.
\pi నా కేడెము నా రక్షణశృంగము
\pi నా ఉన్నతదుర్గము నా ఆశ్రయస్థానము.
\pi ఆయనే నాకు రక్షకుడు
\pi బలాత్కారులనుండి నన్ను రక్షించువాడవు నీవే.
\pi
\v 4 కీర్తనీయుడైన యెహోవాకు నేను మొర్రపెట్టితిని
\pi నా శత్రువుల చేతిలోనుండి ఆయన నన్ను రక్షించెను.
\pi
\v 5 మృత్యువుయొక్క అలలు నన్ను చుట్టుకొనగను
\pi వరదపొర్లువలె భక్తిహీనులు నామీదికి వచ్చి నన్ను బెదరించగను
\pi
\v 6 పాతాళపాశములు నన్ను అరికట్టగను
\pi మరణపు ఉరులు నన్ను ఆవరించగను
\pi
\v 7 నా శ్రమలో నేను యెహోవాకు మొర్ర పెట్టితిని
\pi నా దేవుని ప్రార్థన చేసితిని
\pi ఆయన తన ఆలయములో ఆలకించి నా ప్రార్థన అంగీకరించెను
\pi నా మొర్ర ఆయన చెవులలో చొచ్చెను.
\pi
\v 8 అప్పుడు భూమి కంపించి అదిరెను
\pi పరమండలపు పునాదులు వణకెను
\pi ఆయన కోపింపగా అవి కంపించెను.
\pi
\v 9 ఆయన నాసికారంధ్రములలోనుండి పొగ పుట్టెను
\pi ఆయన నోటనుండి అగ్నివచ్చి దహించెను
\pi నిప్పు కణములను రాజబెట్టెను.
\pi
\v 10 మేఘములను వంచి ఆయన వచ్చెను
\pi ఆయన పాదముల క్రింద గాఢాంధకారము కమ్మియుండెను.
\pi
\v 11 కెరూబుమీద ఎక్కి ఆయన యెగిరి వచ్చెను.
\pi గాలి రెక్కలమీద ప్రత్యక్షమాయెను.
\pi
\v 12 గుడారమువలె అంధకారము తనచుట్టు వ్యాపింపజేసెను.
\pi నీటిమబ్బుల సముదాయములను, ఆకాశపు దట్టపు మేఘములను వ్యాపింపజేసెను.
\pi
\v 13 ఆయన సన్నిధికాంతిలోనుండి నిప్పుకణములు పుట్టెను.
\pi
\v 14 యెహోవా ఆకాశమందు గర్జించెను
\pi సర్వోన్నతుడు ఉరుముధ్వని పుట్టించెను.
\pi
\v 15 తనబాణములను ప్రయోగించి శత్రువులను చెదరగొట్టెను
\pi మెరుపులను ప్రయోగించి వారిని తరిమివేసెను
\pi యెహోవా గద్దింపుకు
\pi తన నాసికారంధ్రముల శ్వాసము వడిగా
\pi విడువగా ఆయన గద్దింపుకు
\pi మహాసముద్రపు అడుగుభాగములు కనబడెను
\pi
\v 16 భూమి పునాదులు బయలుపడెను.
\pi
\v 17 ఉన్నతస్థలములనుండి చెయ్యి చాపి ఆయన నన్ను పట్టుకొనెను
\pi నన్ను పట్టుకొని మహా జలరాసులలోనుండి తీసెను.
\pi
\v 18 బలవంతులగు పగవారు, నన్ను ద్వేషించువారు, నాకంటె బలిష్ఠులై యుండగా
\pi వారి వశమునుండి ఆయన నన్ను రక్షించెను.
\pi
\v 19 ఆపత్కాలమందు వారు నామీదికి రాగా
\pi యెహోవా నన్ను ఆదుకొనెను.
\pi విశాలమైన స్థలమునకు నన్ను తోడుకొని వచ్చెను.
\pi
\v 20 నేను ఆయనకు ఇష్టుడను గనుక ఆయన నన్ను తప్పిం చెను.
\pi
\v 21 నా నీతినిబట్టి ఆయన నాకు ప్రతిఫలమిచ్చెను
\pi నా నిర్దోషత్వమునుబట్టియే నాకు ప్రతిఫలమిచ్చెను.
\pi
\v 22 యెహోవా మార్గములను నేను అనుసరించుచున్నాను.
\pi భక్తిహీనుడనై నా దేవుని విడచినవాడను కాను.
\pi
\v 23 ఆయన న్యాయవిధులనన్నిటిని నేను లక్ష్యపెట్టుచున్నాను
\pi ఆయన కట్టడలను త్రోసివేసిన వాడనుకాను.
\pi
\v 24 దోషక్రియలు నేను చేయనొల్లకుంటిని గనుక ఆయన దృష్టికి యథార్థుడనైతిని.
\pi
\v 25 కావున నేను నిర్దోషినై యుండుట యెహోవా చూచెను
\pi తన దృష్టికి కనబడిన నా నిర్దోషత్వమునుబట్టి నాకు ప్రతిఫలమిచ్చెను.
\pi
\v 26 దయగలవారియెడల నీవు దయ చూపించుదువు యథార్థవంతులయెడల నీవు యథార్థవంతుడవుగానుందువు.
\pi
\v 27 సద్భావము గలవారియెడల నీవు సద్భావము చూపుదువు
\pi మూర్ఖులయెడల నీవు వికటముగా నుందువు.
\pi
\v 28 శ్రమపడువారిని నీవు రక్షించెదవు
\pi గర్విష్ఠులకు విరోధివై వారిని అణచి వేసెదవు
\pi
\v 29 యెహోవా, నీవు నాకు దీపమై యున్నావు
\pi యెహోవా చీకటిని నాకు వెలుగుగా చేయును.
\pi
\v 30 నీ సహాయముచేత నేను సైన్యములను జయింతును
\pi నా దేవుని సహాయమువలన నేను ప్రాకారములను దాటుదును.
\pi
\v 31 దేవుడు యథార్థవంతుడు
\pi యెహోవా వాక్కు నిర్మలము
\pi ఆయన శరణుజొచ్చువారికందరికి ఆయన కేడెము.
\pi
\v 32 యెహోవా తప్ప దేవుడేడి?
\pi మన దేవుడు తప్ప ఆశ్రయదుర్గమేది?
\pi
\v 33 దేవుడు నాకు బలమైన కోటగా ఉన్నాడు
\pi ఆయన తన మార్గమునందు యథార్థవంతులను నడిపించును.
\pi
\v 34 ఆయన నా కాళ్లు జింకకాళ్లవలె చేయును ఎత్తయిన
\pi స్థలములమీద నన్ను నిలుపును.
\pi
\v 35 నా చేతులకు యుద్ధముచేయ నేర్పువాడు ఆయనే
\pi నా బాహువులు ఇత్తడి విల్లును ఎక్కుబెట్టును.
\pi
\v 36 నీవు నీ రక్షణ కేడెమును నాకు అందించుదువు
\pi నీ నా మనవి ఆలకించి నన్ను గొప్పచేయుదువు.
\pi
\v 37 నా పాదములకు చోటు విశాలపరచుదువు
\pi నా చీలమండలు బెణకవు.
\pi
\v 38 నా శత్రువులను తరిమి నాశనము చేయుదును వారిని నశింపజేయు పర్యంతము నేను తిరుగను.
\pi
\v 39 నేను వారిని మింగివేయుదును
\pi వారిని తుత్తునియలుగా కొట్టుదును వారు నా పాదములక్రింద పడి లేవలేక యుందురు.
\pi
\v 40 యుద్ధమునకు బలము నీవు నన్ను ధరింపజేయుదువు నామీదికి లేచినవారిని నీవు అణచివేయుదువు.
\pi
\v 41 నా శత్రువులను వెనుకకు మళ్లచేయుదువు నన్ను ద్వేషించువారిని నేను నిర్మూలము చేయుదును.
\pi
\v 42 వారు ఎదురు చూతురు గాని రక్షించువాడు ఒకడును లేకపోవును
\pi వారు యెహోవాకొరకు కనిపెట్టుకొనినను ఆయన వారికి ప్రత్యుత్తరమియ్యకుండును.
\pi
\v 43 నేల ధూళివలె వారిని నలుగగొట్టెదను పొడిగా వారిని కొట్టెదను
\pi వీధిలోని పెంటవలె నేను వారిని పారపోసి అణగద్రొక్కెదను.
\pi
\v 44 నా ప్రజల కలహములలో పడకుండ నీవు నన్నువిడిపించుదువు
\pi జనులకు అధికారిగా నన్ను నిలుపుదువు
\pi నేను ఎరుగని జనులు నన్ను సేవించెదరు.
\pi
\v 45 అన్యులు నాకు లోబడినట్టు వేషము వేయుదురు
\pi వారు నన్నుగూర్చి వినిన మాత్రముచేత నాకు విధేయులగుదురు
\pi
\v 46 అన్యులు దుర్బలులై వణకుచు తమ దుర్గములను విడచి వచ్చెదరు.
\pi
\v 47 యెహోవా జీవముగలవాడు
\pi నా ఆశ్రయదుర్గమైనవాడు స్తోత్రార్హుడు
\pi నాకు రక్షణాశ్రయదుర్గమైన దేవుడు
\pi మహోన్నతుడగును గాక
\pi
\v 48 ఆయన నా నిమిత్తము ప్రతిదండన చేయు దేవుడు
\pi ఆయన నా నిమిత్తము పగ తీర్చు దేవుడు
\pi జనములను నాకు లోపరచువాడు ఆయనే.
\pi
\v 49 ఆయనే నా శత్రువుల చేతిలోనుండి నన్ను విడిపించును
\pi నామీదికి లేచినవారికంటె ఎత్తుగా నీవు నన్ను హెచ్చించుదువు.
\pi బలాత్కారము చేయువారి చేతిలోనుండి నీవు నన్ను విడిపించుదువు.
\pi
\v 50 నీవు నియమించిన రాజుకు గొప్ప రక్షణ కలుగ జేయువాడననియు
\pi
\v 51 అభిషేకించిన దావీదుకును అతని సంతానమునకును
\pi నిత్యము కనికరము చూపువాడవనియు ప్రకటించి
\pi యెహోవా, అన్యజనులలో నేను నిన్ను ఘనపరచెదను
\pi నీ నామకీర్తన గానముచేసెదను.
\c 23
\p
\v 1 దావీదు రచించిన చివరి మాటలు ఇవే; యెష్షయి
\pi కుమారుడగు దావీదు పలికిన దేవోక్తి యిదే;
\pi యాకోబు దేవునిచేత అభిషిక్తుడై మహాధిపత్యము నొందినవాడును ఇశ్రాయేలీయుల
\pi స్తోత్రగీతములను మధురగానము చేసిన గాయకుడునగు
\pi దావీదు పలికిన దేవోక్తి యిదే.
\pi
\v 2 యెహోవా ఆత్మ నా ద్వారా పలుకుచున్నాడు
\pi ఆయన వాక్కు నా నోట ఉన్నది.
\pi
\v 3 ఇశ్రాయేలీయుల దేవుడు సెలవిచ్చుచున్నాడు ఇశ్రాయేలీయులకు ఆశ్రయదుర్గమగువాడు
\pi నాద్వారా మాటలాడుచున్నాడు.
\pi --మనుష్యులను ఏలు నొకడు పుట్టును
\pi అతడు నీతిమంతుడై దేవునియందు భయభక్తులు కలిగి యేలును.
\pi
\v 4 ఉదయకాలపు సూర్యోదయ కాంతివలెను
\pi మబ్బు లేకుండ ఉదయించిన సూర్యునివలెను
\pi వర్షము కురిసినపిమ్మట నిర్మలమైన కాంతిచేత భూమిలోనుండి పుట్టిన లేత గడ్డివలెను
\pi అతడు ఉండును.
\pi
\v 5 నా సంతతివారు దేవుని దృష్టికి అనుకూలులే గదా
\pi ఆయన నాతో నిత్యనిబంధన చేసియున్నాడు
\pi ఆయన నిబంధన సర్వసంపూర్ణమైన నిబంధనే
\pi అది స్థిరమాయెను, దేవునికి పూర్ణానుకూలము
\pi అది నాకనుగ్రహింపబడిన రక్షణార్థమైనది
\pi నిశ్చయముగా ఆయన దాని నెరవేర్చును.
\pi
\v 6 ఒకడు ముండ్లను చేత పట్టుకొనుటకు భయపడినట్లు
\pi దుర్మార్గులు విసర్జింపబడుదురు.
\pi
\v 7 ముండ్లను పట్టుకొనువాడు ఇనుప పనిముట్టునైనను బల్లెపు కోలనైనను వినియోగించును గదా.
\pi మనుష్యులు వాటిలో దేనిని విడువక
\pi అంతయు ఉన్నచోటనే కాల్చివేయుదురు.
\p
\v 8 దావీదు అనుచరులలో బలాఢ్యులెవరనగా యోషే బెష్షెబెతను ముఖ్యుడగు తక్మోనీయుడు; అతడు ఒక యుద్ధములో ఎనమన్నూరు మందిని హతము చేసెను.
\v 9 ఇతని తరువాతివాడు అహోహీయుడైన దోదో కుమారుడైన ఎలియాజరు; ఇతడు దావీదు ముగ్గురు బలాఢ్యులలో ఒకడు. యుద్ధమునకు కూడివచ్చిన ఫిలిష్తీయులు ఇశ్రాయేలీయులను తిరస్కరించి డీకొని వచ్చినప్పుడు ఇశ్రాయేలీయులు వెళ్లిపోగా ఇతడు లేచి
\v 10 చేయి తిమ్మిరిగొని కత్తి దానికి అంటుకొని పోవువరకు ఫిలిష్తీయులను హతము చేయుచు వచ్చెను. ఆ దినమున యెహోవా ఇశ్రాయేలీయులకు గొప్ప రక్షణ కలుగజేసెను. దోపుడుసొమ్ము పట్టుకొనుటకు మాత్రము జనులు అతనివెనుక వచ్చిరి.
\v 11 ఇతని తరువాతి వారెవరనగా హరారీయుడగు ఆగేకుమారుడైన షమ్మా;ఫిలిష్తీయులు అలచందల చేనిలో గుంపుకూడగాజనులు ఫిలిష్తీయులయెదుట నిలువలేక పారిపోయిరి.
\v 12 అప్పుడితడు ఆ చేని మధ్యను నిలిచి ఫిలిష్తీయులు దానిమీదికి రాకుండ వారిని వెళ్లగొట్టి వారిని హతము చేయుటవలన యెహోవా ఇశ్రాయేలీయులకు గొప్పరక్షణ కలుగజేసెను.
\v 13 మరియు ముప్పదిమంది అధిపతులలో శ్రేష్ఠులైన ముగ్గురు కోతకాలమున అదుల్లాము గుహలోనున్న దావీదు నొద్దకు వచ్చినప్పుడు ఫిలిష్తీయులు రెఫాయీము లోయలో దండు దిగియుండిరి,
\v 14 దావీదు దుర్గములో నుండెను, ఫిలిష్తీయుల దండు కావలివారు బేత్లెహేములో ఉండిరి.
\v 15 దావీదు -- బేత్లెహేము గుమ్మము దగ్గెరనున్న బావి నీళ్లు ఎవడైనను నాకు తెచ్చి యిచ్చినయెడల ఎంతో సంతోషించెదనని అధికాశతో పలుకగా
\v 16 ఆ ముగ్గురు బలాఢ్యులు ఫిలిష్తీయుల దండు కావలివారిని ఓడించి, దారి చేసికొని పోయి బేత్లెహేము గుమ్మము దగ్గెరనున్న బావి నీళ్లు చేది దావీదునొద్దకు తీసికొనివచ్చిరి; అయితే అతడు ఆ నీళ్లు త్రాగనొల్లక యెహోవా సన్నిధిని పారబోసి--యెహోవా, నేను ఇవి త్రాగను;
\v 17 ప్రాణమునకు తెగించిపోయి తెచ్చినవారిచేతి నీళ్లు త్రాగుదునా? అని చెప్పి త్రాగనొల్లకుండెను. ఆ ముగ్గురు బలాఢ్యులు ఈ కార్యములు చేసిరి.
\v 18 సెరూయా కుమారుడును యోవాబు సహోదరుడునైన అబీషై తన అనుచరులలో ముఖ్యుడు. ఇతడొక యుద్ధములో మున్నూరుమందిని హతముచేసి వారిమీద తన యీటెను ఆడించెను. ఇతడు ఆ ముగ్గురిలో పేరు పొందినవాడు.
\v 19 ఇతడు ఆ ముప్పదిమందిలో ఘనుడై వారికి అధిపతి యాయెను గాని మొదటి ముగ్గురితో సమానుడు కాకపోయెను.
\v 20 మరియు కబ్సెయేలు ఊరివాడై క్రియలచేత ఘనతనొందిన యొక పరాక్రమశాలికి పుట్టిన యెహోయాదా కుమారుడైన బెనాయా అను నొకడు ఉండెను. ఇతడు మోయాబీయుల సంబంధులగు ఆ యిద్దరు శూరులను హతము చేసెను; మరియు మంచుకాలమున బయలువెడలి బావిలో దాగియున్న యొక సింహమును చంపివేసెను.
\v 21 ఇంకను అతడు సౌందర్యవంతుడైన యొక ఐగుప్తీయుని చంపెను. ఈ ఐగుప్తీయుని చేతిలో ఈటె యుండగా బెనాయా దుడ్డుకర్ర తీసికొని వానిమీదికి పోయి వానిచేతిలోని యీటె ఊడలాగి దానితోనే వాని చంపెను.
\v 22 ఈ కార్యములు యెహోయాదా కుమారుడైన బెనాయా చేసినందున ఆ ముగ్గురు బలాఢ్యులలోను అతడు పేరు పొంది
\v 23 ఆ ముప్పదిమందిలో ఘనుడాయెను. అయినను మొదటి ముగ్గురితో సమానుడు కాకపోయెను. దావీదు ఇతనిని తన సభికులలో ఒకనిగా నియమించెను.
\p
\v 24 ఆ ముప్పదిమంది యెవరనగా, యోవాబు సహోదరుడైన అశాహేలు, బేత్లెహేమీయుడగు దోదోకు కుమారుడగు ఎల్హానాను,
\v 25 హరోదీయుడైన షమ్మా, హరోదీయుడైన ఎలీకా,
\v 26 పత్తీయుడైన హేలెస్సు, తెకోవీయుడగు ఇక్కేషు కుమారుడైన ఈరా,
\v 27 అనాతోతీయుడైన అబీయెజరు, హుషాతీయుడైన మెబున్నయి,
\v 28 అహోహీయుడైన సల్మోను, నెటోపాతీయుడైన మహరై
\v 29 నెటోపాతీయుడైన బయానాకు పుట్టిన హేలెబు, బెన్యామీనీయుల గిబియాలో పుట్టిన రీబై కుమారుడైన ఇత్తయి,
\v 30 పరాతోనీయుడైన బెనాయా, గాయషు ఏళ్లనడుమ నివసించు హిద్దయి,
\v 31 అర్బాతీయుడైన అబీయల్బోను, బర్హుమీయుడైన అజ్మావెతు,
\v 32 షయల్బోనీయుడైన ఎల్యహ్బా, యాషేను యొక్క కుమారులలో యోనాతాను,
\v 33 హరారీయుడైన షమ్మా, హరారీయుడైన షారారుకు పుట్టిన అహీయాము,
\v 34 మాయాకాతీయునికి పుట్టిన అహస్బయి కుమారుడైన ఎలీపేలెటు, గిలోనీయుడైన అహీతో పెలు కుమారుడగు ఏలీయాము,
\v 35 కర్మెతీయుడైన హెస్రై, అర్బీయుడైన పయరై,
\v 36 సోబావాడగు నాతాను యొక్క కుమారుడైన ఇగాలు, గాదీయుడైన బానీ,
\v 37 అమ్మోనీయుడైన జెలెకు, బెయేరోతీయుడైన నహరై, యితడు సెరూయా కుమారుడగు యోవాబుయొక్క ఆయుధములను మోయువాడై యుండెను.
\v 38 ఇత్రీయుడైన ఈరా, ఇత్రీయుడైన గారేబు,
\v 39 హిత్తీయుడైన ఊరియా. ఈ కోటిలో చేరినవారందరు ముప్పది యేడుగురు.
\c 24
\p
\v 1 ఇంకొకమారు యెహోవా కోపము ఇశ్రాయేలీయులమీద రగులుకొనగా ఆయన దావీదును వారి మీదికి ప్రేరేపణచేసి--నీవుపోయి ఇశ్రాయేలువారిని యూదావారిని లెక్కించుమని అతనికి ఆజ్ఞ ఇచ్చెను.
\v 2 అందుకు రాజు తన యొద్దనున్న సైన్యాధిపతియైన యోవాబును పిలిచి -- జనసంఖ్య యెంతైనది నాకు తెలియగలందులకై దాను మొదలుకొని బెయేర్షెబావరకు ఇశ్రాయేలు గోత్ర ములలో నీవు సంచారము చేసి వారిని లెక్కించుమని ఆజ్ఞ ఇయ్యగా
\v 3 యోవాబు --జనుల సంఖ్య యెంత యున్నను నా యేలినవాడవును రాజవునగు నీవు బ్రదికియుండగానే దేవుడైన యెహోవా దానిని నూరంతలు ఎక్కువ చేయుగాక; నా యేలినవాడవును రాజవునగు నీకు ఈ కోరికె ఏల పుట్టెననెను.
\v 4 అయినను రాజు యోవాబునకును సైన్యాధిపతులకును గట్టి ఆజ్ఞ ఇచ్చియుండుటచేత యోవాబును సైన్యాధిపతులును ఇశ్రాయేలీయుల సంఖ్య చూచుటకై రాజుసముఖమునుండి బయలు వెళ్లి
\v 5 యొర్దాను నది దాటి యాజేరుతట్టున గాదునది లోయ మధ్య నుండు పట్టణపు కుడిపార్శ్వముననున్న అరోయేరులో దిగి
\v 6 అక్కడనుండి గిలాదునకును తహ్తింహోద్షీ దేశమునకును వచ్చిరి; తరువాత దానాయానుకును పోయి తిరిగి సీదోనుకు వచ్చిరి.
\v 7 అక్కడ నుండి బురుజులుగల తూరు పట్టణమునకును హివ్వీయులయొక్కయు కనానీయులయొక్కయు పట్టణములన్నిటికిని వచ్చి యూదాదేశపు దక్షిణదిక్కుననున్న బెయేర్షెబావరకు సంచరించిరి.
\v 8 ఈ ప్రకారము వారు దేశమంతయు సంచరించి తొమ్మిదినెలలు ఇరువది దినములకు తిరిగి యెరూషలేముకు వచ్చిరి.
\v 9 అప్పుడు యోవాబు జనసంఖ్య వెరసి రాజునకు అప్పగించెను; ఇశ్రాయేలువారిలో కత్తి దూయగల యెనిమిది లక్షలమంది యోధులుండిరి; యూదావారిలో అయిదు లక్షలమంది యుండిరి.
\p
\v 10 జనసంఖ్య చూచినందుకై దావీదు మనస్సు కొట్టుకొనగా అతడు--నేను చేసిన పనివలన గొప్ప పాపము కట్టుకొంటిని, నేను ఎంతో అవివేకినై దాని చేసితిని; యెహోవా, కరుణ యుంచి నీ దాసుడనైన నా దోషమును పరిహరింపుమని యెహోవాతో మనవి చేయగా
\v 11 ఉదయమున దావీదు లేచినప్పుడు దావీదుకు దర్శకుడును ప్రవక్తయునగు గాదుకు యెహోవా వాక్కు ప్రత్యక్షమై యీలాగు సెలవిచ్చెను
\v 12 --నీవు పోయి దావీదుతో ఇట్లనుము--యెహోవా సెలవిచ్చునదేమనగా -- మూడు విషయములను నీ యెదుట పెట్టుచున్నాను; వాటిలో ఒకదానిని నీవు కోరుకొనినయెడల నేనది నీమీదికి రప్పించెదను.
\v 13 కావున గాదు దావీదునొద్దకు వచ్చి యిట్లని సంగతి తెలియజెప్పెను -- నీవు నీ దేశమందు ఏడు సంవత్సరములు క్షామము కలుగుటకు ఒప్పుకొందువా? నిన్ను తరుముచున్న నీ శత్రువులయెదుట నిలువలేక నీవు మూడునెలలు పారిపోవుటకు ఒప్పుకొందువా? నీ దేశమందు మూడుదినములు తెగులు రేగుటకు ఒప్పుకొందువా? యోచనచేసి నన్ను పంపిన వానికి నేనియ్యవలసిన యుత్తము నిశ్చయించి తెలియజెప్పుమనెను.
\v 14 అందుకు దావీదు -- నా కేమియు తోచకయున్నది, గొప్ప చిక్కులో ఉన్నాను, యెహోవా బహు వాత్సల్యతగలవాడు గనుక మనుష్యుని చేతిలో పడకుండ యెహోవా చేతిలోనే పడుదుము గాక అని గాదుతో అనెను.
\v 15 అందుకు యెహోవా ఇశ్రాయేలీయులమీదికి తెగులు రప్పించగా ఆ దినము ఉదయము మొదలుకొని సమాజకూటపు వేళవరకు అది జరుగుచుండెను; అందుచేత దానునుండి బెయేర్షెబావరకు డెబ్బదివేలమంది మృతి నొందిరి.
\v 16 అయితే దూత యెరూషలేము పైని హస్తము చాపి నాశనము చేయబోయినప్పుడు, యెహోవా ఆ కీడునుగూర్చి సంతాపమొంది--అంతే చాలును, నీ చెయ్యి తీయుమని జనులను నాశనముచేయు దూతకు ఆజ్ఞ ఇచ్చెను. యెహోవా దూత యెబూసీయుడైన అరౌనాయొక్క కళ్లము దగ్గెర ఉండగా
\v 17 దావీదు జనులను నాశనము చేసిన దూతను కనుగొని యెహోవాను ఈలాగు ప్రార్థించెను--చిత్తగించుము; పాపము చేసినవాడను నేనే; దుర్మార్గ ముగా ప్రవర్తించినవాడను నేనే; గొర్రెలవంటి వీరేమి చేసిరి? నన్నును నా తండ్రి యింటివారిని శిక్షించుము.
\p
\v 18 ఆ దినమున గాదు దావీదునొద్దకు వచ్చి--నీవు పోయి యెబూసీయుడైన అరౌనాయొక్క కళ్లములో యెహోవా నామమున ఒక బలిపీఠము కట్టించుమని అతనితో చెప్పగా
\v 19 దావీదు గాదుచేత యెహోవా యిచ్చిన ఆజ్ఞచొప్పున పోయెను.
\v 20 అరౌనా రాజును అతని సేవకులును తన దాపుకువచ్చుట చూచి బయలుదేరి రాజుకు సాష్టాంగ నమస్కారముచేసి -- నా యేలినవాడవును రాజవునగు నీవు నీ దాసుడనైన నాయొద్దకు వచ్చిన నిమిత్తమేమని అడుగగా
\v 21 దావీదు --ఈ తెగులు మనుష్యులకు తగలకుండ నిలిచి పోవునట్లు యెహోవా నామమున ఒక బలిపీఠము కట్టించుటకై నీయొద్ద ఈ కళ్లమును కొనవలెనని వచ్చితిననెను,
\v 22 అందుకు అరౌనా--నా యేలినవాడవగు నీవు చూచి యేది నీకు అనుకూలమో దాని తీసికొని బలి అర్పించుము; చిత్తగించుము, దహనబలికి ఎడ్లున్నవి, నూర్చుకర్ర సామానులు కట్టెలుగా అక్కరకు వచ్చును.
\v 23 రాజా, యివన్నియు అరౌనా అను నేను రాజుకు ఇచ్చుచున్నానని చెప్పి -- నీ దేవుడైన యెహోవా నిన్ను అంగీకరించు గాక అని రాజుతో అనగా
\v 24 రాజు--నేను ఆలాగు తీసికొనను, వెలయిచ్చి నీయొద్ద కొందును, వెల యియ్యక నేను తీసికొనిన దానిని నా దేవుడైన యెహోవాకు దహనబలిగా అర్పించనని అరౌనాతో చెప్పి ఆ కళ్లమును ఎడ్లను ఏబది తులముల వెండికి కొనెను.
\v 25 అక్కడ దావీదు యెహోవా నామమున ఒక బలిపీఠము కట్టించి దహనబలులను సమాధానబలులను అర్పించెను; యెహోవా దేశముకొరకు చేయబడిన విజ్ఞాపనలను ఆలకింపగా ఆ తెగులు ఆగి ఇశ్రాయేలీయులను విడిచిపోయెను.
